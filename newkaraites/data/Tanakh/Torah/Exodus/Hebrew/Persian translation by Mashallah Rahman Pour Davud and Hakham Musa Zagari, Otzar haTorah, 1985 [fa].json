{
    "text": {
        "0": {
            "0": "نام‌های فرزندان ییسرائل (اسرائیل) كه وارد مصر شده و هركدام از آن‏ها با خانواده‌اش همراه یعقُوو (یعقوب) آمدند از این قرار است.",
            "1": "رِئووِن، شیمعُون (شمعون)، لِوی (لاوی) و یهودا.",
            "2": "ییساخار، زِوولون و بینیامین.",
            "3": "دان و نَفتالی، گاد و آشِر.",
            "4": "تمام افرادی كه از نسل یعقُوو (یعقوب) پدید آمدند هفتاد نفر بودند و یوسف در مصر بود.",
            "5": "یوسف و تمام برادرانش و افراد آن نسل درگذشتند.",
            "6": "و فرزندان ییسرائل (اسرائیل) بارور گشته، زاد و ولد فراوان كردند، زیاد شده و بسیار قوی گشتند و آن سرزمین از آن‏ها پر شد.",
            "7": "پادشاه جدیدی در مصر قیام نمود كه (برای خدمات) یوسف ارجی قائل نشد.",
            "8": "(پادشاه) به قومش گفت: اینك قوم بِنِه‌ییسرائِل (بنی اسرائیل) زیاد شده و قوی‌تر از ماست.",
            "9": "بیایید برای آن (قوم) تدبیری به‌كار ببریم مبادا كه زیادتر شود و چنین شود كه اگر جنگی پیش آید او هم به دشمنان ما پیوسته با ما بجنگد و از این سرزمین عزیمت نماید.",
            "10": "(لذا) مامورهای مالیاتی بر آن گماردند تا قوم را به‌وسیله‌ی مشقت‌های (ابداعی) خود بیچاره كنند (تا اینكه آن قوم) شهرهای مخصوص انبار یعنی پیتُوم و رَعَمسِس را برای پَرعُوه (فرعون) ساخت.",
            "11": "لیكن هرقدر آن (قوم) را رنج می‌دادند، همچنان زیاد و پخش می‌شد به‌طوری‌كه (مصریان) از دست فرزندان ییسرائل (اسرائیل) به تنگ آمدند.",
            "12": "مصریان، فرزندان ییسرائل (اسرائیل) را به سختی به كار وامی‌داشتند.",
            "13": "با كار سخت، با گل (كاری) و خشت (زنی) و با هر كار صحرایی، یعنی با هر كار سختی كه بر آن‏ها تحمیل می‌كردند، زندگی آنان را تلخ می‌نمودند.",
            "14": "پادشاه مصر به ماماهای عبری كه نام یكی شیفراه و نام دومی پوعاه بود گفت:",
            "15": "هنگامی كه زنان عبری را می‌زایانید، به سرخشت‌ها نگاه كنید اگر پسر است او را بكشید و اگر دختر است زنده بماند.",
            "16": "ماماها از خداوند ترس داشتند پس به گونه‌ای كه پادشاه مصر به آن‏ها گفته بود عمل نكردند. پسربچه‌ها را (از مرگ رهانیده) زنده نگاه می‌داشتند.",
            "17": "پادشاه مصر ماماها را صدا زده به آن‏ها گفت: چرا این كار را كردید و پسربچه‌ها را (از مرگ رهانیده) زنده نگاه داشتید؟",
            "18": "ماماها به پَرعُوه (فرعون) گفتند: كه زنان عبری مانند زنان مصری نیستند. نظر به این‏كه حیوان صفتند پیش از این‏كه ماما نزد آن‏ها برود می‌زایند.",
            "19": "خداوند به ماماها نیكی كرد آن قوم زیادتر شده بسیار قوی گشتند.",
            "20": "چنین شد چون‏كه ماماها از خداوند هراس داشتند (پادشاه مصر) برای آن (بچه‌)ها زایشگاه‌هایی ساخت.",
            "21": "پَرعُوه (فرعون) به همه‌ی قومش چنین فرمان داد: هر پسری را كه متولد می‌شود به رود نیل بیندازید و هر دختری را زنده نگاه دارید."
        },
        "1": {
            "0": "مردی از خاندان لِوی (لاوی) دختر لِوی (لاوی) را گرفت.",
            "1": "آن زن حامله شده، پسری زایید. مشاهده كرد كه او زیباست، سه ماه پنهانش نمود.",
            "2": "چون دیگر نتوانست او را پنهان كند برای وی جعبه‌ای از نی گرفت، آن‏را با گل و قیر اندود، پسربچه را در آن نهاد و (آن جعبه را) در نیزار لب رود نیل قرار داد.",
            "3": "خواهرش از دور ایستاد تا بداند بر سر او چه خواهد آمد.",
            "4": "دختر پَرعُوه (فرعون) برای آبتنی به رود نیل فرود آمد و كنیزانش كنار رود نیل رفت و آمد می‌كردند. (دختر پَرعُوه) آن جعبه را میان نیزار دید. كنیزش را فرستاد تا آن را بیاورد.",
            "5": "(جعبه را) گشود پسربچه را دید كه اینك (چون) نوجوانی می‌گرید. بر او رحم نموده گفت: این از پسربچه‌های عبری‌هاست.",
            "6": "خواهرش به دختر پَرعُوه (فرعون) گفت: بروم زنی شیرده از عبری‌ها صدا زنم تا این پسربچه را برایت شیر دهد؟",
            "7": "دختر پَرعُوه (فرعون) به او گفت برو. آن دختر رفت و مادر پسربچه را صدا زد.",
            "8": "دختر پَرعُوه (فرعون) به وی گفت: این پسر بچه را ببر و او را برای من شیر بده و من مزد تو را خواهم داد. آن زن پسربچه را برد و شیرش داد.",
            "9": "آن پسربچه بزرگ شد. (زن) او را نزد دختر پَرعُوه (فرعون) آورد. برای او (به منزله‌ی) پسر بود. اسمش را مُشه (موسی) گذاشت. چون‏كه گفت او را از آب بیرون كشیدم.",
            "10": "در آن روزگار بود كه (مقام) مُشه (موسی) بزرگ شد. نزد برادرانش رفت و رنج‌های آن‏ها را ملاحظه نمود و مشاهده كرد كه مرد مصری مرد عبری از برادرانش را می‌زند.",
            "11": "به این طرف و آن‌طرف رو كرده دید كسی نیست. آن مصری را كشت و در شن پنهانش كرد.",
            "12": "روز دوم رفت و اینك دو مرد عبری نزاع می‌كردند. به آن ظالم گفت: چرا همنوع خود را می‌زنی؟",
            "13": "(آن مرد ظالم) گفت: چه كسی تو را بر ما رئیس و داور قرار داده است؟ آیا قصد داری همان‌طوری‌كه آن مصری را كشتی، مرا هم بكشی؟ مُشه (موسی) هراسان شده (با خود) گفت مسلما این موضوع آشكار شده است.",
            "14": "پَرعُوه (فرعون) این مطلب را شنید و خواست مُشه (موسی) را بكشد. مُشه (موسی) از پیش پَرعُوه (فرعون) فرار كرد. در سرزمین میدیان ساكن شد و كنار چاهی نشست.",
            "15": "كاهِن میدیان هفت دختر داشت. (آن دخترها) آمده آب كشیدند و برای آب دادن به گوسفندان پدرشان آن سنگاب‌ها را پر كردند.",
            "16": "چوپان‌ها آمده آن‏ها را راندند. مُشه (موسی) برخاست آن‏ها را رهایی بخشیده گوسفندانشان را آب داد.",
            "17": "(آن دخترها) نزد رِعوئِل پدرشان آمدند. (رِعوئِل) گفت چرا امروز برای آمدن عجله كردید؟",
            "18": "گفتند:‌ مردی مصری ما را از دست چوپانان رهایی داد و برای ما آب زیاد هم كشید و گوسفندان را آب داد.",
            "19": "به دخترانش گفت پس او كجاست؟ چرا این مرد را رها كردید؟ او را صدا كنید تا خوراك بخورد.",
            "20": "مُشه (موسی) راضی شد نزد آن مرد ساكن گردد. (آن مرد) دخترش صیپُورا را به مُشه (موسی) داد.",
            "21": "پسری زایید. (مُشه (موسی)) نامش را گِرشُوم نهاد چون‏كه گفت در سرزمین بیگانه غریب بودم.",
            "22": "پس از مدتی مدید (كه فرزندان ییسرائل (اسرائیل) از گل‌كاری و خشت‌زنی رنج می‌بردند) واقع شد كه پادشاه مصر درگذشت. فرزندان ییسرائل (اسرائیل) از آن بندگی می‌نالیدند و از عذاب فریاد می‌زدند. فریاد شكایت آن‏ها از بندگی به درگاه خداوند رسید.",
            "23": "خداوند تضرع آن‏ها را اجابت نمود. خداوند پیمان خود را با اَوراهام (ابراهیم)، با ییصحاق (اسحاق) و با یعقُوو (یعقوب) در نظر گرفت.",
            "24": "خداوند به فرزندان ییسرائل (اسرائیل) توجه كرد. خداوند (از وضع آن‏ها) آگاه بود."
        },
        "2": {
            "0": "ولی مُشه (موسی) شبانی گوسفندان ییترُو پدر زن خود كاهِن میدیان را می‌كرد. گوسفندان را به آخر بیابان می‌راند (كه محصول مالكان را نخورند). پس به كوه خداوند به حُورِو رسید.",
            "1": "فرشته‌ی خداوند در شعله‌ی آتش از میان بته‌ی خار به وی آشكار گشت. (مُشه (موسی)) دید كه اینك آن بته‌ی خار در آتش شعله‌ور است لكن آن بته‌ی خار تمام نمی‌شود.",
            "2": "مُشه (موسی) (با خود) گفت پیش روم تا این منظره‌ی بزرگ را ملاحظه كنم. چرا آن بته‌ی خار در اثر سوختن تمام نمی‌شود؟",
            "3": "خداوند دید كه (مُشه (موسی)) جلو می‌آید تا ملاحظه كند. خداوند از میان آن بته‌ی خار او را صدا زده گفت: مُشه ، مُشه. (مُشه) گفت: حاضرم.",
            "4": "گفت: نظر به اینكه این محلی كه تو بر آن ایستاده‌ای زمین مقدس است، به این‏جا نزدیك نشو. كفش‌هایت را از پاهایت بیرون‌آور.",
            "5": "سپس گفت: من خداوند پدرت یعنی خداوند اَوراهام (ابراهیم)، خداوند ییصحاق (اسحاق) و خداوند یعقُوو (یعقوب) هستم. چون مُشه (موسی) از نگاه كردن به (جلال) خداوند هراس داشت، روی خود را پوشانید.",
            "6": "خداوند گفت: نظر به این‏كه درماندگی قومم را كه در مصر هستند مشاهده كردم و فریادش را از دست ستمكارانش شنیدم، از دردهای او آگاهم.",
            "7": "نزول اجلال نمودم تا از دست مصریان خلاصش كنم و او را از آن سرزمین به سوی سرزمینی نیكو و وسیع به سرزمینی كه در آن شیر و شهد جاری است –به مكان كِنَعَنی (کنعانی) و حیتی و اِموری و پِریزی و حیوی و یووسی عزیمت دهم.",
            "8": "و اكنون اینك فریاد فرزندان ییسرائل (اسرائیل) به من رسید و همچنین فشاری را كه مصریان بر آن‏ها وارد می‌سازند مشاهده كردم.",
            "9": "و اكنون بیا تا تو را نزد پَرعُوه (فرعون) بفرستم تا قومم، فرزندان ییسرائل (اسرائیل) را از مصر بیرون آوری.",
            "10": "مُشه (موسی) به خداوند گفت: من كیستم كه نزد پَرعُوه (فرعون) بروم و فرزندان ییسرائل (اسرائیل) را از مصر بیرون آورم؟",
            "11": "(خداوند) گفت: چون با تو خواهم بود و این برای تو نشانه‌ای باشد كه من تو را فرستادم. موقعی كه این قوم را از مصر بیرون آوردی روی این كوه، خداوند را پرستش خواهید كرد.",
            "12": "مُشه (موسی) به خداوند گفت: اینك من نزد فرزندان ییسرائل (اسرائیل) می‌روم به آن‏ها می‌گویم خداوند اجدادتان مرا نزد شما فرستاده است. به من خواهند گفت نامش چیست؟ به آن‏ها چه بگویم؟",
            "13": "خداوند به مُشه (موسی) گفت: «اِهیه اَشِر اِهیه» (من) آن هستم كه (تا ابد) خواهم ماند. (خداوند) گفت: به فرزندان ییسرائل (اسرائیل) چنین بگو، اِهیه مرا به سوی شما فرستاده است.",
            "14": "خداوند باز به مُشه (موسی) گفت: به فرزندان ییسرائل (اسرائیل) این‏طور بگو: خداوند خالق اجدادتان خداوند اَوراهام (ابراهیم)، خداوند ییصحاق (اسحاق) و خداوند یعقُوو (یعقوب) مرا نزد شما فرستاده است. آن یكی نام ابدی من است و این یكی برای هر دوره وسیله ذكر من است.",
            "15": "برو و پیروان ییسرائل (اسرائیل) را جمع نموده به آن‏ها بگو: خداوند خالق اجدادتان، خداوند اَوراهام (ابراهیم) خداوند ییصحاق (اسحاق) و یعقُوو (یعقوب) به من آشكار شده گفت شما را و آنچه در مصر نسبت به شما عمل می‌شود جداً مورد توجه قرار دادم.",
            "16": "گفتم شما را از بیچارگی مصر به سرزمین كِنَعَنی (کنعانی) و حیتی و اِموری و پریزی و یووسی یعنی به سرزمینی كه در آن شیر و شهد جاری است عزیمت دهم.",
            "17": "به حرفت گوش خواهند داد. (آن‏گاه) تو و محترمین ییسرائل (اسرائیل) نزد پادشاه مصر بروید و به وی بگویید خداوند خالق عبری‌ها ما را ملاقات كرده است و اكنون خواهشمندیم (اجازه دهی) در بیابان راه سه روزه طی كنیم و برای خداوند خالق خود ذبح نماییم.",
            "18": "و من می‌دانم كه پادشاه مصر جز با (اعمال) زور زیاد به شما اجازه نخواهد داد كه بروید.",
            "19": "قدرتم را اِعمال كرده با تمام معجزات خود كه در آن‏جا انجام می‌دهم مصریان را ضربت خواهم زد. بعد از آن شما را بیرون خواهد كرد.",
            "20": "به آن قوم در نظر مصریان آبرو خواهم داد و هنگامی‌كه می‌روید چنین خواهد شد كه دست خالی نخواهید رفت.",
            "21": "هر زنی از همسایه‌اش و از خانم ساكن خانه‌ی خود ظروف نقره و ظروف طلا و لباس‌هایی درخواست نموده بر پسران و بر دختران خود خواهید پوشانید و مصر را خالی خواهید كرد."
        },
        "3": {
            "0": "مُشه (موسی) پاسخ داده گفت: كه آن‏ها از من باور نخواهند کرد و به حرفم گوش نخواهند داد، چون‏كه خواهند گفت: خداوند به تو آشكار نشده است.",
            "1": "خداوند گفت: این چیست در دست تو؟ گفت: عصا.",
            "2": "گفت: آن‏را بر زمین بینداز. آن را بر زمین انداخت. مار شد. مُشه (موسی) از پیش آن گریخت.",
            "3": "خداوند به مُشه (موسی) گفت: دستت را دراز كن و دمش را بگیر. دستش را دراز كرد آن را محكم گرفت، در كف دست او عصا شد.",
            "4": "(این علامت) برای آن است كه ایمان بیاورند كه خداوند خالق پدران آن‏ها خداوند اَوراهام (ابراهیم)، خداوند ییصحاق (اسحاق) و خداوند یعقُوو (یعقوب) به تو آشكار شده است.",
            "5": "خداوند باز به او گفت: حال دستت را در بغلت فرو ببر. دستش را در بغلش فرو برد (همین‏كه) آن را بیرون آورد اینك دستش بَرَص گرفته، چون برف (سفید شده) بود.",
            "6": "گفت: دستت را به بغلت بازگردان دستش را به بغلش بازگردانید. (همین‏كه) آن را از بغلش بیرون آورد اینك مثل بدنش گردید.",
            "7": "و چنین خواهد شد كه اگر به تو ایمان نیاورند و به آیت اول گوش ندهند به آیت بعدی ایمان خواهند آورد.",
            "8": "و اگر چنین شود كه به این دو آیت هم ایمان نیاورند و به سخنت گوش ندهند از آب رود نیل بردار بر خشكی بریز. چنین خواهد شد آبی را كه از رود نیل برمی‌داری، در خشكی به خون مبدل خواهد شد.",
            "9": "مُشه (موسی) به خداوند گفت: خدایا، من مرد سخنرانی نیستم چه از دیروز چه از پریروز و چه از وقتی كه با بنده‌ات سخن گفتی، چون‏كه من الكن و كندزبان هستم.",
            "10": "خداوند به وی گفت: چه كسی به انسان قدرت بیان می‌دهد یا كیست كه (انسان را) لال یا كر یا بینا یا كور می‌كند؟ مگر نه من (كه) خداوند هستم (عامل این كارها می‌باشم)؟",
            "11": "و حالا برو در گفتارت من تو را همراه خواهم بود و در آنچه (باید) بگویی تو را راهنمایی خواهم كرد.",
            "12": "گفت: خدایا استدعا دارم (برای این ماموریت) هركه را می‌فرستی بفرست.",
            "13": "خشم خداوند نسبت به مُشه (موسی) برافروخته شده گفت: مگر اَهَرُون (هارون) برادرت را كه لِوی (لاوی) و واقعاً سخنران است نمی‌شناسم؟ اینك او هم به استقبال تو می‌آید، تو را دیده در قلبش شادی خواهد كرد.",
            "14": "پس با او صحبت كرده این كلمات را در دهانش بگذار. و در گفتار تو و گفتار وی (با شما) همراه خواهم بود و شما را راهنمایی خواهم كرد كه چه كنید.",
            "15": "او برای تو با آن قوم صحبت كند و برای تو به منزله‌ی دهان (سخنگو) باشد و تو برای او به منزله‌ی رئیس باش.",
            "16": "و این عصا را در دستت بگیر تا به وسیله‌ی آن این آیات را عملی سازی.",
            "17": "مُشه (موسی) راه افتاد نزد ییترُو پدر زن خود برگشته به او گفت: بروم و نزد برادرانم كه در مصرند بازگردم و ببینم آیا هنوز آن‏ها زنده‌اند؟ ییترُو به مُشه گفت: برو به سلامت.",
            "18": "خداوند در میدیان به مُشه (موسی) گفت: عزیمت كن و به مصر برگرد زیرا همه‌ی مردمی كه قصد جان تو را داشتند، مرده‌اند.",
            "19": "مُشه (موسی) زن و پسرانش را برداشت و آن‏ها را روی الاغ سوار كرد و به طرف مصر بازگشت. مُشه (موسی) عصای خداوند را در دست خود گرفت.",
            "20": "خداوند به مُشه (موسی) گفت: هنگامی كه عزیمت می‌كنی تا به مصر برگردی توجه داشته باش كه تمام آن معجزه‌هایی را كه در اختیارت قرار دادم در حضور پَرعُوه (فرعون) انجام دهی و من دل وی را سخت می‌كنم و آن قوم را روانه نخواهد كرد.",
            "21": "و به پَرعُوه (فرعون) بگو خداوند چنین گفته است: ییسرائل (اسرائیل) فرزند نخست‌زاده‌ی من است.",
            "22": "به تو گفتم فرزند مرا روانه كن تا مرا پرستش كند (اگر) از فرستادن وی خودداری كردی اینك من پسر تو –نخست‌زاده‌ات را- می‌كشم.",
            "23": "در راه منزلگاه بود، كه خداوند با وی (مُشه (موسی)) برخورد نمود و خواست وی را بكشد.",
            "24": "صیپوراه (صفوره) سنگی سخت (و تیز) برداشت زایده‏ی پوستی سر آلت پسرش را بریده آن (زایده خون آلود) را پیش پای او (یعنی مُشه (موسی)) انداخت و گفت تو برای من شوهر بازخرید شده‌ای.",
            "25": "(خداوند) از وی (از مُشه (موسی)) دست برداشت. آن وقت (صیپوراه (صفوره)) گفت شوهر بازخریدشده‌ای، (خشم خداوند) به‌خاطر ختنه بود.‌",
            "26": "خداوند به اَهَرُون (هارون) گفت: به استقبال مُشه (موسی) به بیابان برو. رفت او را در كوه خداوند ملاقات نموده او را بوسید.",
            "27": "مُشه (موسی) تمام مطالب خداوند را یعنی ماموریتی را كه به او داده شده و تمام آیاتی را كه دستور یافته بود عمل كند به اَهَرُون (هارون)، اطلاع داد.",
            "28": "مُشه (موسی) و اَهَرُون (هارون) رفته تمام محترمین فرزندان ییسرائل (اسرائیل) را جمع كردند.",
            "29": "اَهَرُون (هارون) تمام آن سخنانی را كه خداوند به مُشه (موسی) گفته بود بیان كرد و تمام آن آیات را در نظر آن قوم انجام داد.",
            "30": "آن قوم ایمان آورده و پذیرفتند كه خداوند فرزندان ییسرائل (اسرائیل) را مورد توجه و بیچارگی آن‏ها را مورد نظر قرار داده است، پس خم شده سجده كردند."
        },
        "4": {
            "0": "بعد مُشه (موسی) و اَهَرُون (هارون) آمده به پَرعُوه (فرعون) گفتند خداوند خالق ییسرائل (اسرائیل) چنین گفته است: قوم مرا روانه كن برای من در بیابان عید بگیرند.",
            "1": "پَرعُوه (فرعون) گفت: خداوند كیست كه از سخن او اطاعت كنم تا ییسرائل (اسرائیل) را روانه سازم؟ خداوند را نشناخته‌ام و ییسرائل (اسرائیل) را هم روانه نخواهم ساخت.",
            "2": "گفتند: خداوند عبریان، ما را ملاقات كرده است، (بگذار) سه روز راه در بیابان طی كنیم و برای خداوند خالق خود ذبح كنیم مبادا ما را با وبا یا با شمشیر ضربت بزند.",
            "3": "پادشاه مصر به ایشان گفت: ای مُشه (موسی) و اَهَرُون (هارون) چرا قوم را از كارهایش بیكار می‌كنید؟ پی كارهای خود بروید.",
            "4": "پَرعُوه (فرعون) گفت: بله اینك مردم عوام این سرزمین زیاد هستند و شما آن‏ها را از كارشان بیكار می‌كنید.",
            "5": "پَرعُوه (فرعون) در آن روز به ماموران ستمگر (گماشته شده) بر آن قوم و ماموران اجرای خود چنین دستور داد.",
            "6": "مثل گذشته دیگربار برای زدن خشت‌ها به این قوم كاه ندهید. آن‏ها بروند و برای خود كاه جمع كنند.",
            "7": "تعداد خشت‌هایی را كه قبلاً آن‏ها درست می‌كردند بر عهده‌ی آن‏ها بگذارید. از آن كم نكنید چون‏كه آن‏ها كاهلند و از این روست كه فریاد برمی‌آورند و می‌گویند برویم برای خداوند خود ذبح كنیم.",
            "8": "كار این مردمان دشوار شود تا با آن مشغول گردند و به سخنان دروغ توجه نداشته باشند.",
            "9": "ماموران ستمگر (گماشته شده) بر آن قوم و ماموران اجرا بیرون آمده به آن قوم چنین گفتند: پَرعُوه (فرعون) چنین گفته است «من به شما كاه نمی‌دهم».",
            "10": "شما بروید در هر جا كاه یافتید برای خود بردارید. چون‏كه از كار شما چیزی كسر نمی‌شود.",
            "11": "آن قوم برای جمع كردن خاشاك به جای كاه در تمام سرزمین مصر پراكنده شدند.",
            "12": "و ماموران ستمگر (گماشته شده بر آن قوم)،‌ آن‏ها را وادار به شتاب نموده می‌گفتند كارهایتان را، مثل وقتی كه كاه بود سهمیه‌ی هر روز را در روز خودش تمام كنید.",
            "13": "ماموران اجرایی كه ماموران ستمگر پَرعُوه (فرعون) از میان بِنِه‌ییسرائِل (بنی اسرائیل) بر آن‏ها گمارده بودند كتك می‌خوردند (زیرا ماموران پَرعُوه (فرعون) به آن‏ها می‌گفتند:) «چرا وظیفه‌ی خود را برای خشت زدن هم دیروز هم امروز مانند گذشته تمام نكردید.»",
            "14": "ماموران اجرایی فرزندان ییسرائل (اسرائیل) آمدند و نزد پَرعُوه (فرعون) فریاد برآورده گفتند: چرا با غلامانت اینطور (رفتار) می‌كنی؟",
            "15": "به غلامانت كاه داده نمی‌شود و به ما می‌گویند خشت‌ها را بزنید و اینك غلامانت كتك می‌خورند و (این) خطای قوم تو است.",
            "16": "گفت: كاهلید. شما كاهل هستید. از این رو شما می‌گویید برویم برای خداوند ذبح كنیم.",
            "17": "و حال بروید كار كنید و به شما كاه داده نخواهد شد و تعداد (قبلی) خشت‌ها را (تحویل) بدهید.",
            "18": "(چون) گفت از خشت‌های خود سهمیه‌ی هر روز را در روز خود (چیزی) كم نكنید ماموران اجرا بر فرزندان ییسرائل (اسرائیل)، آن‏ها را (فرزندان ییسرائل را) در وضع بدی دیدند.",
            "19": "و موقعی كه از پیش پَرعُوه (فرعون) بیرون می‌آمدند با مُشه (موسی) و با اَهَرُون (هارون) كه برای ملاقات آن‏ها ایستاده بودند برخوردند.",
            "20": "به آن‏ها گفتند خداوند برشما بنگرد و داوری نماید كه ما را در نظر پَرعُوه (فرعون) و در نظر خادمانش لجن‌مال كردید و برای كشتن ما به‌دست آن‏ها شمشیر دادید.",
            "21": "مُشه (موسی) نزد خداوند برگشت و گفت: خدایا چرا به این قوم بدی رسانیدی؟ برای چه مرا فرستادی؟",
            "22": "و از هنگامی كه نزد پَرعُوه (فرعون) آمدم تا به نام تو صحبت كنم به این قوم بدی بیشتری كرده است و به هیچ‌وجه قومت را خلاص نكردی."
        },
        "5": {
            "0": "خداوند به مُشه (موسی) گفت: اكنون ملاحظه خواهی كرد كه چه رفتاری با پَرعُوه (فرعون) خواهم داشت تا به‌خاطر قدرت قوی (من) آن‏ها را روانه كند و با اعمال زور، (خودش) آن‏ها را از سرزمینش اخراج نماید.",
            "1": "خداوند به مُشه (موسی) صحبت نموده و به او گفت: من خداوند هستم.",
            "2": "به اَوراهام (ابراهیم) به ییصحاق (اسحاق) و به یعقُوو (یعقوب) به نام –اِل- شَدَی (قادر مطلق) آشكار شدم و نامم خداوند است. خود را (با این نام) به آن‏ها معرفی نكردم.",
            "3": "با آن‏ها هم، پیمان خود را استوار نمودم كه سرزمین كِنَعَن (کنعان) – سرزمین محل اقامتشان را كه در آن منزل كردند به آن‏ها بدهم.",
            "4": "و نیز ناله‌ی فرزندان ییسرائل (اسرائیل) را كه مصری‌ها آن‏ها را به بردگی وامی‌دارند شنیدم و پیمانم را به‌خاطر دارم.",
            "5": "بنابراین به فرزندان ییسرائل (اسرائیل) بگو من خداوند هستم. شما را از زیر بار زحمت‌های مصریان بیرون خواهم‌آورد و شما را از خدمت آنان خلاص خواهم نمود و با بازوی افراشته و با كیفرهای سختی (كه به مصریان خواهم داد) شما را نجات خواهم داد.",
            "6": "و شما را قوم خود خواهم نمود و داور شما خواهم بود تا بدانید كه من خداوند داور شما هستم كه شما را از زیر بار زحمات مصریان بیرون می‌آورم.",
            "7": "شما را به آن سرزمینی كه دستم را (به حالت قسم) بلند نمودم كه آن را به اَوراهام (ابراهیم) و به ییصحاق (اسحاق) و به یعقُوو (یعقوب) بدهم آورده آن را به شما به ارث خواهم داد. من خداوند هستم.",
            "8": "مُشه (موسی) همین‏گونه به فرزندان ییسرائل (اسرائیل) صحبت كرد ولی آن‏ها به‌خاطر بی‌حوصلگی و كار سخت به او گوش ندادند.",
            "9": "خداوند به مُشه (موسی) چنین سخن گفت:",
            "10": "برو با پَرعُوه (فرعون) پادشاه مصر صحبت كن تا فرزندان ییسرائل (اسرائیل) را از سرزمین خود روانه نماید.",
            "11": "مُشه (موسی) در حضور خداوند چنین سخن گفت: اینك فرزندان ییسرائل (اسرائیل) به من گوش ندادند (در حالی كه) من الكن هستم چگونه پَرعُوه (فرعون) به من گوش خواهد داد؟",
            "12": "خداوند به مُشه (موسی) و اَهَرُون (هارون) صحبت نموده و برای بیرون آوردن فرزندان ییسرائل (اسرائیل) از سرزمین مصر آن‏ها را نزد فرزندان ییسرائل و پَرعُوه (فرعون) پادشاه مصر اعزام نمود.",
            "13": "سران خانواده‌ی پدری آن‏ها عبارت بودند از: فرزندان رِئووِن نخست‌زاد ییسرائل (اسرائیل)؛ حَنُوخ و پَلو، حِصرُون و كَرمی. این‏ها خاندان رِئووِن هستند.",
            "14": "و فرزندان شیمعُون (شمعون)؛ یموئِل و یامین و اُوهَد و یاخین و صُوهَر و شائول بن هَكِنَعَنیت. این‏ها خاندان شیمعُون هستند.",
            "15": "و نام‌های پسران لِوی (لاوی) به ترتیب تولدشان این‏ها هستند: گِرشُون و قِهات و مِراری و سال‌های زندگی لِوی یكصد و سی و هفت سال بود.",
            "16": "فرزندان گِرشُون به ترتیب خاندانشان لیوْنی و شیمعی هستند.",
            "17": "و فرزندان قِهات؛ عَمرام (عمران) و ییصهار و حِورُون و عوزیئِل می‌باشند و سال‌های زندگی قِهات یكصد و سی و سه سال بود.",
            "18": "و فرزندان مِراری؛ مَحلی و موشی می‌باشند. این‏ها به ترتیب تولدشان خاندان لِوی (لاوی) هستند.",
            "19": "عَمرام(عمران)، یوخِوِد عمه‌اش را برای خود به همسری گرفت. او برایش اَهَرُون (هارون) و مُشه (موسی) را زایید و سال‌های زندگی عَمرام یكصد و سی و هفت سال بود.",
            "20": "و فرزندان ییصهار؛ قُورَح و نِفِگ و زیخری می‌باشند.",
            "21": "و فرزندان عوزیئِل؛ میشائِل و اِلصافان و سیتری می‌باشند.",
            "22": "اَهَرُون (هارون)، اِلیشِوَع دختر عَمیناداو خواهر نَحشُون را برای خود به همسری گرفت. او برایش ناداو و اَویهو و اِلعازار و ایتامار را زایید.",
            "23": "و فرزندان قورَح اَسیر و اِلقانا و اَوی‌آساف می‌باشند. این‏ها خاندان قُرحی می‌باشند.",
            "24": "و اِلعازار پسر اَهَرُون (هارون) برای خودش از دختران پوطیئِل همسری گرفت و (او) برایش پینحاس را زایید این‏ها به ترتیب خانواده‌هایشان سران پدری لِوی‌ها (لاوی‏ها) هستند.",
            "25": "این‏ها همان اَهَرُون (هارون) و مُشه‏ای (موسی‏ای) هستند كه خداوند به آن‏ها گفت فرزندان ییسرائل (اسرائیل) را به‌خاطر سپاه توحید شدنشان از مصر بیرون آورید.",
            "26": "این‏ها همان‏هایی هستند كه با پَرعُوه (فرعون) پادشاه مصر سخن گفتند تا فرزندان ییسرائل (اسرائیل) را از مصر بیرون آورند. این‏ها همان مُشه (موسی) و اَهَرُون (هارون) هستند.",
            "27": "در روزی بود كه خداوند به مُشه (موسی) در سرزمین مصر سخن می‌گفت.",
            "28": "خداوند به مُشه (موسی) چنین صحبت كرد: من خداوند هستم تمام آنچه را كه من به تو می‌گویم به پَرعُوه (فرعون) پادشاه مصر بگو.",
            "29": "مُشه (موسی) به حضور خداوند گفت: اینك من الكن هستم پس چگونه پَرعُوه (فرعون) به من گوش خواهد داد؟"
        },
        "6": {
            "0": "خداوند به مُشه (موسی) گفت: توجه داشته باش تو را در مقابل پَرعُوه (فرعون) بزرگ قرار دادم و اَهَرُون (هارون) برادرت سخنگوی تو خواهد بود.",
            "1": "تو تمام آنچه را فرمانت می‌دهم (به اَهَرُون (هارون)) بگو و اَهَرُون برادرت به پَرعُوه (فرعون) سخن بگوید تا (پَرعُوه (فرعون)) فرزند ایسرائل (اسرائیل) را از سرزمینش روانه نماید.",
            "2": "و من قلب پَرعُوه (فرعون) را سخت و آیات و معجزاتم را در سرزمین مصر زیاد خواهم كرد.",
            "3": "پَرعُوه (فرعون) به شما گوش نخواهد داد و قدرتم را در مصر ظاهر خواهم ساخت. سپاه توحیدی‌ام –قومم فرزندان ییسرائل (اسرائیل) را از سرزمین مصر با دادن كیفرهای سخت (به مصریان) بیرون خواهم آورد.",
            "4": "موقعی كه دستم را بر مصر دراز نمایم تا فرزندان ییسرائل (اسرائیل) را از میان آنان بیرون برم مصریان درك خواهند كرد كه من خداوند هستم.",
            "5": "مُشه (موسی) و اَهَرُون (هارون) اقدام كردند. همان‏گونه كه خداوند به آن‏ها فرمان داده بود عمل نمودند.",
            "6": "مُشه (موسی) هنگام سخن گفتن با پَرعُوه (فرعون) هشتاد ساله و اَهَرُون (هارون) هشتاد و سه ساله بود.",
            "7": "خداوند به مُشه (موسی) و به اَهَرُون (هارون) چنین سخن گفت:",
            "8": "هرگاه پَرعُوه (فرعون) با شما چنین گوید: معجزه‌ای از خود نشان دهید. به اَهَرُون (هارون) بگو عصایت را بردار و جلو پَرعُوه بینداز. ماری خواهد گردید.",
            "9": "مُشه (موسی) و اَهَرُون (هارون) نزد پَرعُوه (فرعون) رفته و همان‏گونه كه خداوند فرمان داده بود عمل كردند. اَهَرُون عصایش را جلو پَرعُوه و جلو خادمانش انداخت، مار گردید.",
            "10": "پَرعُوه (فرعون) هم دانشمندان و جادوگران را صدا زد. آن‏ها یعنی ساحران مصر هم به‌وسیله افسون‌های خود همان كار را كردند.",
            "11": "هركدام عصای خود را انداخت و مارگردید. عصای اَهَرُون (هارون) عصاهای آن‏ها را بلعید.",
            "12": "قلب پَرعُوه (فرعون) سخت شد و همان‏گونه كه خداوند گفته بود به آن‏ها گوش نداد.",
            "13": "خداوند به مُشه (موسی) گفت: قلب پَرعُوه (فرعون) سخت است، از فرستادن آن قوم ابا كرد.",
            "14": "بامدادان نزد پَرعُوه (فرعون) برو و اینك او به‌سوی آب بیرون می‌رود. به استقبال وی در كنار رود نیل بایست و آن عصایی را كه به مار مبدل گشت در دستت بگیرد.",
            "15": "به وی بگو خداوند خالق عبری‌ها مرا نزد تو فرستاده است كه بگوید «قومم را روانه نما تا در بیابان مرا پرستش كنند» و اینك تا به حال گوش ندادی.",
            "16": "خداوند چنین گفته است: بدین‌وسیله درك خواهی كرد كه من خداوند هستم. اینك من با عصایی كه در دستم است به آبهایی كه در رود نیل است می‌زنم و به خون مبدل خواهد شد.",
            "17": "ماهی‌هایی كه در رود نیل هستند خواهند مرد و رود نیل متعفن خواهد شد و مصری‌ها برای نوشیدن آب از نیل عاجز خواهند شد.",
            "18": "خداوند به مُشه (موسی) گفت: به اَهَرُون (هارون) بگو عصایت را بردار و دستت را بر آبهای مصر بر نهرهایشان بر رودهایشان و بر دریاچه‌هایشان و بر تمام جمع‌گاه‌های آبهایشان دراز كن تا خون گردد. در تمام سرزمین مصر و در ظرف‌های چوبی و سنگی خون خواهد بود.",
            "19": "مُشه (موسی) و اَهَرُون (هارون) چنان‏كه خداوند فرمان داد عمل كردند (اَهَرُون دست خود را و)آن عصا را بلند كرد و در حضور پَرعُوه (فرعون) و غلامانش به آبهایی كه در رود نیل بود زد. تمام آبهایی كه در رود نیل بود به خون مبدل گشت.",
            "20": "و ماهی‌هایی كه در رود نیل بودند مردند و رودخانه نیل متعفن شد و مصری‌ها نتوانستند از رود نیل آب بنوشند و در تمام سرزمین مصر خون بود.",
            "21": "ساحران مصر با افسون‌های خود همان كار را كردند. قلب پَرعُوه (فرعون) سخت شد و همان‏گونه كه خداوند سخن گفته بود به آن‏ها گوش نداد.",
            "22": "پَرعُوه (فرعون) برگشت به خانه‌اش آمد و به این هم توجهی نكرد.",
            "23": "تمام مصریان چون‏كه نمی‌توانستند از آبهای رود نیل بنوشند اطراف رود نیل را حفر كردند.",
            "24": "بعد از آنكه رود نیل را ضربت زد هفت روز سپری شد.",
            "25": "(آنگاه) خداوند به مُشه (موسی) گفت: نزد پَرعُوه (فرعون) برو به او بگو خداوند چنین گفته است: قوم مرا روانه كن تا مرا پرستش كند.",
            "26": "و اگر از روانه داشتن ابا كنی، اینك من تمام حدودت را دچار بلای قورباغه می‌كنم.",
            "27": "رود نیل به فراوانی قورباغه تولید خواهد كرد كه بالا آمده در خانه‌ات و در اتاق خوابت و بر تختخوابت و در خانه‌ی خادمانت و در میان قومت و در تنورت و در تغارهای خمیرت وارد خواهند شد.",
            "28": "و از خودت و قومت و تمام غلامانت قورباغه‌ها بالا خواهند رفت."
        },
        "7": {
            "0": "خداوند به مُشه (موسی) گفت به اَهَرُون (هارون) بگو دستت را با عصایت بر نهرها بر رودها و بر دریاچه‌ها دراز كن و قورباغه‌ها را بر سرزمین مصر بالا آور.",
            "1": "اَهَرُون (هارون) دستش را بر آب‌های مصر دراز كرد و قورباغه‌ها بالا آمدند و سرزمین مصر را پوشاندند.",
            "2": "ساحران با افسون خود همین كار را كردند و قورباغه‌ها را بر سرزمین مصر بالا آوردند.",
            "3": "پَرعُوه (فرعون)، مُشه (موسی) و اَهَرُون (هارون) را صدا زده گفت: به درگاه خداوند دعا كنید تا این قورباغه‌ها را از من و از قومم دور كند و آن قوم را روانه كنم تا برای خداوند ذبح كنند.",
            "4": "مُشه (موسی) به پَرعُوه (فرعون) گفت: بر من منت بگذار (و بگو) برای چه‌وقت برای تو و خادمانت و قومت دعا كنم كه قورباغه‌ها از تو و خانه‌هایت نابود شوند و فقط در رود نیل باقی بمانند؟",
            "5": "گفت: برای فردا. (مُشه (موسی)) گفت: طبق سخن تو خواهد شد تا بدانی كه نظیر خداوند خالق ما وجود ندارد.",
            "6": "قورباغه‌ها از تو و از خانه‌های تو و از خادمانت و از قومت دور خواهند شد. فقط در رود نیل باقی خواهند ماند.",
            "7": "مُشه (موسی) و اَهَرُون (هارون) از پیش پَرعُوه (فرعون) بیرون آمدند. مُشه (موسی) نزد خداوند در مورد قورباغه‌هایی كه برای پَرعُوه (فرعون) فراهم كرده بود استغاثه كرد.",
            "8": "خداوند طبق سخن مُشه (موسی) عمل نمود و قورباغه‌های ساختمان‌ها، حیاط‌ها و كشت‌زارها مردند.",
            "9": "آن‏ها را توده توده انباشتند. آن زمین متعفن شد.",
            "10": "پَرعُوه (فرعون) دید كه گشایشی پدید آمد، قلب خود را سخت كرد و چنان‏كه خداوند گفته بود به آن‏ها گوش نداد.",
            "11": "خداوند به مُشه (موسی) گفت: به اَهَرُون (هارون) بگو عصایت را بلند كن و بر خاك آن سرزمین بزن تا در تمام سرزمین مصر شپش پدیدار گردد.",
            "12": "چنین عمل نمودند. اَهَرُون (هارون) دستش را با عصایش بلند نمود و بر خاك آن سرزمین زد. شپش بر انسان و بر چارپا پدید آمد. در تمام سرزمین مصر تمام خاك آن سرزمین شپش شد.",
            "13": "ساحران با افسون خود همان كار را كردند تا شپش‌ها را به ‌وجود آورند و نتوانستند. شپش بر انسان و بر چارپا باقی ماند.",
            "14": "ساحران به پَرعُوه (فرعون) گفتند: این دلیل وجود خداوند است. قلب پَرعُوه (فرعون) سخت شد و همان‏گونه كه خداوند گفته بود به آن‏ها گوش نداد.",
            "15": "خداوند به مُشه (موسی) گفت: بامدادان سحرخیزی كن و در حضور پَرعُوه (فرعون) بایست. اینك وی به سوی آب (نیل) بیرون می‌رود به او بگو خداوند این‏طور گفته است. قومم را روانه نما تا مرا پرستش نماید.",
            "16": "زیرا اگر قومم را روانه ننمایی، اینك من گروه جانوران درنده را میان تو و خادمانت و قومت و خانه‌های تو می‌فرستم. گروه جانوران درنده خانه‌های مصریان و همچنین زمینی را كه آن‏ها روی آن هستند، پر خواهند كرد.",
            "17": "در آن روز سرزمین گُوشِن را كه قومم روی آن قرار دارد جدا می‌سازم كه گروه جانوران درنده در آن‏جا نباشند. برای اینكه بدانی كه بر روی زمین هم من خداوند هستم.",
            "18": "قوم خود را از قوم تو جدا می‌كنم. این آیت فردا پدید خواهد آمد.",
            "19": "خداوند چنین كرد. پس گروه انبوهی از جانوران درنده به خانه‌ی پَرعُوه (فرعون) و خادمانش و در تمام سرزمین مصر وارد شد. آن كشور به‌وسیله‌ی گروه جانوران درنده ویران گردید.",
            "20": "پَرعُوه (فرعون)، مُشه (موسی) و اَهَرُون (هارون) را صدا زده گفت: بروید برای خداوند خود در این سرزمین ذبح كنید.",
            "21": "مُشه (موسی) گفت: چنین كاری درست نیست چون معبود مصریان را برای خداوند خالق خود ذبح خواهیم كرد. آیا اگر معبود مصریان را جلو چشم‌های آن‏ها ذبح كنیم ما را سنگباران نخواهند كرد؟",
            "22": "راه سه‌روزه به بیابان خواهیم رفت تا برای خداوند خالق خود آن‏طوری‌كه به ما بگوید ذبح كنیم.",
            "23": "پَرعُوه (فرعون) گفت: من شما را روانه خواهم نمود تا برای خداوند خالق خود در بیابان ذبح كنید فقط زیاد دور نروید. برای من دعا كنید.",
            "24": "مُشه (موسی) گفت: اینك من از پیش تو بیرون می‌روم و نزد خداوند دعا می‌كنم تا آن گروه جانوران درنده فردا از پَرعُوه (فرعون)، از خادمانش و از قومش دور گردند، فقط پَرعُوه (فرعون) به فریب دادن ادامه ندهد كه آن قوم را جهت ذبح کردن برای خداوند روانه نسازد.",
            "25": "مُشه (موسی) از پیش پَرعُوه (فرعون) بیرون رفته نزد خداوند دعا نمود.",
            "26": "خداوند طبق سخن مُشه (موسی) عمل نمود و گروه جانوران درنده را از پَرعُوه (فرعون)، از خادمانش و از قومش دور ساخت. یكی (هم) باقی نماند.",
            "27": "پَرعُوه (فرعون) این بار هم قلبش را سخت كرد و آن قوم را روانه ننمود."
        },
        "8": {
            "0": "خداوند به مُشه (موسی) گفت: نزد پَرعُوه (فرعون) برو و به او بگو خداوند خالق عبریان این‏طور گفته است قومم را روانه كن تا مرا پرستش نمایند.",
            "1": "زیرا اگر از فرستادن ابا كنی و هنوز آن‏ها را نگاه داری.",
            "2": "اینك قدرت خداوند برای مواشیت كه در صحراست –برای اسب‌ها، خرها، شترها، گاوها و گوسفندها وبای بسیار شدیدی می‌آورد.",
            "3": "و خداوند بین مواشی ییسرائل (اسرائیل) و مواشی مصری‌ها فرق می‌گذارد. تا از تمام (مواشی) متعلق به فرزندان ییسرائل هیچ‏یك تلف نشود.",
            "4": "خداوند وقت تعیین كرده گفت: این‏كار را خداوند فردا در این سرزمین انجام خواهد داد.",
            "5": "فردای آن روز خداوند این‏كار را انجام داد. تمام مواشی مصری‌ها تلف شدند و از مواشی فرزندان ییسرائل (اسرائیل) یك (هم) تلف نشد.",
            "6": "پَرعُوه (فرعون) (برای تحقیق) فرستاد و اینك از مواشی فرزندان ییسرائل (اسرائیل) (حتی) یكی هم تلف نشده بود. قلب پَرعُوه (فرعون) سخت شد و آن قوم را روانه ننمود.",
            "7": "خداوند به مُشه (موسی) و به اَهَرُون (هارون) گفت: برای خود مشت‌های پر از دوده‌ی كوره بردارید، مُشه (موسی) آن را در نظر پَرعُوه (فرعون) به طرف آسمان بپاشد.",
            "8": "بر تمام سرزمین مصر (آن) دوده، مبدل به گردی خواهد شد و در تمام سرزمین مصر بر (بدن) انسان و بر چارپا به دملِ پدید‌آورنده جوش مبدل خواهد گردید.",
            "9": "دوده‌ی كوره را برداشتند و در حضور پَرعُوه (فرعون) ایستادند. مُشه (موسی) آن را به طرف آسمان پاشید. پس در انسان و در چارپا دمل‌های پدیدآورنده جوش به وجود آمد.",
            "10": "پس ساحران به علت آن دمل نتوانستند در مقابل مُشه (موسی) مقاومت كنند، چون‏كه آن دمل بر (بدن) جادوگران و بر تمام مصری‌ها پدید آمده بود.",
            "11": "خداوند قلب پَرعُوه (فرعون) را سخت كرد و همان‏گونه كه خداوند به مُشه (موسی) سخن گفته بود (پَرعُوه) به آن‏ها گوش نداد.",
            "12": "خداوند به مُشه (موسی) گفت: بامدادان سحرخیزی كن و جلو پَرعُوه (فرعون) بایست و به او بگو، خداوند خالق عبریان چنین گفته است: قومم را روانه كن تا مرا پرستش كند.",
            "13": "زیرا این بار من همه‌ی بلاهایم را بر قلب تو و خادمانت و قومت می‌فرستم تا بدانی كه نظیر من در تمام زمین (هم) نیست.",
            "14": "اگر تاكنون قدرتم را فرستاده تو و قومت را به‌وسیله‌ی وبا میزدم از آن سرزمین نابود شده بودی.",
            "15": "و اما به این سبب تو را نگهداشتم. به جهت نشان دادن قدرتم به تو و برای تعریف از نامم در تمام زمین.",
            "16": "هنوز تو با قومم، سرسختی می‌كنی كه آن‏ها را روانه نسازی.",
            "17": "اینك من فردا همین‌موقع، تگرگی بسیار سنگین كه از روز بنیان‌گذاری مصر تاكنون در مصر نظیرش نبوده است، می‌بارانم.",
            "18": "پس اكنون برای بردن مواشیت و آنچه كه در صحرا داری به پناهگاه، كسانی را مأمور كن. هر انسان و چارپایی كه در صحرا باشد و به خانه داخل نگردد، بر آن‏ها تگرگ باریده خواهند مرد.",
            "19": "از ملازمان پَرعُوه (فرعون) آن‏كه از سخن خداوند هراس داشت غلامان و مواشی خود را به خانه‌ها فراری داد.",
            "20": "و آن كسی كه به سخن خداوند توجهی نكرد غلامان و مواشیش را در صحرا جای گذاشت.",
            "21": "خداوند به مُشه (موسی) گفت دستت را بر آسمان بلند كن تا در تمام سرزمین مصر بر انسان و چارپا و تمام گیاه صحرا كه در سرزمین مصر است تگرگ فرود آید.",
            "22": "مُشه (موسی) عصایش را به آسمان بلند كرد و خداوند صداهایی همراه با تگرگ ظاهر ساخت و آتش به سوی زمین فرود آمد. خداوند بر سرزمین مصر تگرگ بارانید.",
            "23": "تگرگ پدید آمد و در میان آن تگرگ آتش شعله می‌كشید. (تگرگی) بسیار سنگین بود. از موقعی كه (مصریان) به قومی تبدیل شده بودند در تمام سرزمین مصر نظیر آن پدید نیامده بود.",
            "24": "تگرگ در تمام سرزمین مصر تمام آنچه را كه در صحرا بود از انسان تا چارپا زد و تمام گیاه مزارع را (هم) تگرگ زد و هر درختی از صحرا را خرد كرد.",
            "25": "فقط در سرزمین گُوشِن كه فرزندان ییسرائل (اسرائیل) آن‏جا بودند تگرگ نبود.",
            "26": "پَرعُوه (فرعون) فرستاده مُشه (موسی) و اَهَرُون (هارون) را فراخواند و به آن‏ها گفت: این بار خطا كردم خداوند عادل است و من و قومم ظالم هستیم.",
            "27": "به درگاه خداوند دعا كنید صداهای عظیم و تگرگ بس است و دیگر نباشد تا شما را روانه كنم و دیگر (این‏جا) نمانید.",
            "28": "مُشه (موسی) به وی گفت: همین‏كه از شهر بیرون روم دست‌ها را به سوی خداوند می‌گسترانم صداها متوقف خواهد شد و آن تگرگ دیگر نخواهد بود تا بدانی كه زمین (هم) از آن خداوند است.",
            "29": "می‌دانم كه تو و خادمانت هنوز هم از خداوند خالق هراس ندارید.",
            "30": "كتان و جو آفت دید چون‏كه جو خوشه و كتان ساقه داشت.",
            "31": "و گندم و گندم سیاه آفت ندید چون‏كه آن‏ها دیررس می‌باشند.",
            "32": "مُشه (موسی) از پیش پَرعُوه (فرعون) از شهر بیرون رفت و كف دست‌های خود را به سوی خداوند گسترانید صداها و تگرگ متوقف شد و باران بر زمین فرود نیامد.",
            "33": "پَرعُوه (فرعون) مشاهده كرد كه باران و تگرگ و صداها باز ایستاد، به خطا كردن ادامه داد. او و غلامانش قلب خود را سخت كردند.",
            "34": "قلب پَرعُوه (فرعون) سخت شد و همان‏گونه كه خداوند به وسیله مُشه (موسی) گفته بود فرزندان ییسرائل (اسرائیل) را روانه نكرد."
        },
        "9": {
            "0": "خداوند به مُشه (موسی) گفت: نزد پَرعُوه (فرعون) برو چون‏كه من قلب وی و خادمانش را سخت كردم برای این‏كه این آیت‌هایم را در میان آن (ملت) پدید آورم.",
            "1": "و برای اینكه آنچه را كه در مصر انجام دادم و آیت‌هایم را كه در میان آن‏ها گذاشتم به گوش فرزندت و فرزند فرزندت نقل كنی و بدانید كه خداوند منم.",
            "2": "مُشه (موسی) و اَهَرُون (هارون) نزد پَرعُوه (فرعون) رفته به وی گفتند: خداوند خالق عبریان چنین گفته است: تا كی از سر فرود آوردن به‌حضور من ابا می‌كنی؟ قومم را روانه كن تا مرا پرستش كنند.",
            "3": "زیرا اگر از فرستادن قومم خودداری كنی، اینك من فردا در قلمروت ملخ می‌آورم.",
            "4": "روی زمین را خواهد پوشانید تا نتوان آن زمین را دید و مازادی را كه رهایی یافته و برای شما از تگرگ باقیمانده است، خورده و هر درختی را كه برای شما در كشتزار می‌روید خواهد خورد.",
            "5": "خانه‌های تو و خانه‌های همه‌ی خادمانت و خانه‌های تمام مصریان را پر خواهند كرد به‌طوری‌كه پدرانت و پدران پدرانت از روز به‌وجودآمدنشان روی زمین تا امروز ندیده باشند. پس رو گردانیده از پیش پَرعُوه (فرعون) بیرون رفت.",
            "6": "خادمان پَرعُوه (فرعون) به وی گفتند: تا كی این (مُشه (موسی)) برای ما چون دامی باشد؟ این اشخاص را روانه كن تا خداوند خالقشان را پرستش نمایند. مگر هنوز نفهمیده‌ای كه مصر نابود شده است؟",
            "7": "مُشه (موسی) و اَهَرُون (هارون) نزد پَرعُوه (فرعون) بازگردانیده شدند. به آنان گفت: بروید، خداوند خالق خود را پرستش كنید. آن‏هایی كه می‌روند چه كسانی هستند؟",
            "8": "مُشه (موسی) گفت: با كودكان و با پیران خود خواهیم رفت. با پسران و دختران خود با گوسفندان و با گاوان خود خواهیم رفت چون‏كه برای ما عید خداوند است.",
            "9": "به آن‏ها گفت: چنین باشد. موقعی كه شما و اطفال شما را روانه می‌كنم خداوند همراه شما باد. در نظر داشته باشید كه در مقابل شما، شر (بدی) قرار دارد.",
            "10": "اینطور خوب نیست. لطفا (شما) مردها بروید و خداوند را پرستش كنید چون‏كه آن (پرستش) را شما درخواست می‌كنید. (نگهبان) آن‏ها را از نزد پَرعُوه (فرعون) بیرون كرد.",
            "11": "خداوند به مُشه (موسی) گفت: دستت را برای آوردن ملخ بر سرزمین مصر بلند كن تا روی سرزمین مصر فرود آید و تمام گیاه آن سرزمین و تمام آنچه را تگرگ باقی گذاشته است بخورد.",
            "12": "مُشه (موسی) عصایش را بر سرزمین مصر بلند كرد و تمام آن روز و تمام آن شب خداوند باد شرقی را به آن سرزمین هدایت كرد. بامداد شد و باد شرقی ملخ را آورد.",
            "13": "ملخ بر تمام سرزمین مصر فرود آمده و در تمام قلمرو مصر قرار گرفت. بسیار انبوه بود. قبل از آن نظیر چنین ملخی نبود و بعد از آن (هم) نخواهد بود.",
            "14": "روی تمام آن سرزمین را پوشانید و آن سرزمین تاریك شد و تمام گیاه آن سرزمین و تمام میوه‌ی درخت را كه تگرگ باقی گذارده بود خورد. هیچ سبزه‌ای بر درخت و بر گیاه كشتزار در هیچ جای سرزمین مصریان باقی نماند.",
            "15": "پَرعُوه (فرعون) برای صدا زدن مُشه (موسی) و اَهَرُون (هارون) عجله نموده گفت: به خداوند خالق شما و به شما خطا كردم.",
            "16": "و اكنون فقط این دفعه خواهش دارم خطایم را بخشیده و از خداوند خالقتان تقاضا نمایید تا فقط این مرگ را از من دور كند.",
            "17": "(مُشه (موسی)) از نزد پَرعُوه (فرعون) بیرون آمده به حضور خداوند دعا نمود.",
            "18": "خداوند (باد شرقی را) مبدل به باد غربی بسیار شدیدی كرد. ملخ را برداشته آن را به دریای سرخ كوبید. یك ملخ ‌(هم) در تمام حدود مصر باقی نماند.",
            "19": "خداوند قلب پَرعُوه (فرعون) را سخت نمود، پس فرزندان ییسرائل (اسرائیل) را روانه نكرد.",
            "20": "خداوند به مُشه (موسی) گفت: دستت را بر آسمان بلند كن تا بر سرزمین مصر تاریكی پدیدار شود به ‌قسمی كه تاریكی محسوس باشد.",
            "21": "مُشه (موسی) دستش را بر آسمان بلند كرد در تمام سرزمین مصر سه روز تاریكی مطلق پدیدار شد.",
            "22": "یكدیگر را نمی‌دیدند و سه روز كسی از جایش برنخاست و برای تمام فرزندان ییسرائل (اسرائیل) در هرجا كه بودند روشنایی بود.",
            "23": "پَرعُوه (فرعون) مُشه (موسی) را صدا زده گفت: بروید خداوند را پرستش كنید. فقط گوسفندان و گاوان شما باقی بماند. اطفالتان هم همراهتان بروند.",
            "24": "مُشه (موسی) گفت: تو هم (باید) ذبایح و قربانی‌های سوختنی به‌دست ما بدهی تا برای خداوند خالق خود تقدیم نماییم.",
            "25": "مواشیمان هم با ما خواهد آمد. (هیچ حیوان) سم‌داری باقی نخواهد ماند. چون‏كه از آن (مواشی) برمی‌داریم تا خداوند خالق خود را پرستش كنیم و ما تا ورودمان به آن‏جا نمی‌دانیم چگونه خداوند را پرستش نماییم.",
            "26": "خداوند قلب پَرعُوه (فرعون) را سخت كرد و نخواست آن‏ها را روانه نماید.",
            "27": "پَرعُوه (فرعون) به او گفت، از پیش من برو. مواظب باش بار دیگر روی مرا نبینی زیرا روزی كه روی مرا ببینی خواهی مرد.",
            "28": "مُشه (موسی) گفت: نیكو گفتی، دگر بار روی تو را نخواهم دید."
        },
        "10": {
            "0": "خداوند به مُشه (موسی) گفت: بلای دیگری بر سر پَرعُوه (فرعون) و مصری‌ها می‌آورم. بعد از آن شما را از این‏جا روانه خواهد كرد. همین‏كه روانه كند حتماً شما را به‌طور كامل از این‏جا بیرون خواهد كرد.",
            "1": "اكنون به گوش آن قوم بگو هر مردی و هر زنی از همسایه‌ی خود ظروف نقره و ظروف طلا درخواست كند.",
            "2": "خداوند آن قوم را در نظر مصری‌ها آبرومند ساخت و شخص مُشه (موسی) هم در سرزمین مصر در نظر خادمان پَرعُوه (فرعون) و در نظر آن قوم (مصری‌ها) بسیار بزرگ بود.",
            "3": "مُشه (موسی) (درحالی كه هنوز از نزد پَرعُوه (فرعون) بیرون نرفته بود به پَرعُوه) گفت، خداوند چنین گفته است كه تقریباً نیمه‌های شب من به میان مصریان می‌آیم.",
            "4": "هر نخست‌زاده‌ای در سرزمین مصر از نخست‌زاده‌ی پَرعُوه (فرعون) كه برتختش نشسته است تا نخست‌زاده‌ی آن كنیزی كه پشت آسیاب دستی است و هر نخست‌زاده‌ی چارپایی خواهد مرد.",
            "5": "در تمام سرزمین مصر صدای شیونی بلند برخواهد خاست كه نظیرش نبوده و نظیر آن دیگر نخواهد بود.",
            "6": "هیچ سگی به هیچ‏یك از فرزندان ییسرائل (اسرائیل) چه به انسان و چه به چارپای (آن‏ها) پارس نخواهد كرد برای اینكه بدانید كه خداوند بین مصری‌ها و ییسرائل فرق خواهد گذاشت.",
            "7": "تمام این خادمان تو به سوی من سرازیر خواهند شد به من سجده كرده خواهند گفت: تو و تمام قومی كه تابع تو هستند (از این سرزمین) بیرون روید و بعد از آن بیرون خواهم رفت. پس (مُشه (موسی)) با خشم شدیدی از پیش پَرعُوه (فرعون) بیرون رفت.",
            "8": "خداوند به مُشه (موسی) گفت پَرعُوه (فرعون) به شما گوش نخواهد داد تا اینكه معجزاتم در سرزمین مصر زیاد شود.",
            "9": "و مُشه (موسی) و اَهَرُون (هارون) تمام این معجزه‌ها را در حضور پَرعُوه (فرعون) انجام دادند و خداوند قلب پَرعُوه را سخت كرد و فرزندان ییسرائل (اسرائیل) را از سرزمین خود روانه نكرد."
        },
        "11": {
            "0": "خداوند در سرزمین مصر به مُشه (موسی) و اَهَرُون (هارون) چنین گفت.",
            "1": "این ماه برای شما اول ماه‌ها باشد، از ماه‌های سال برای شما اولین (ماه) است.",
            "2": "به تمام جماعت ییسرائل (اسرائیل) اینطور بگویید. روز دهم این ماه هر مردی برای خود بره‌ای بگیرد و برحسب خاندان پدری بره‌ای برای هر خانوار باشد.",
            "3": "اگر (تعداد افراد) خانوار برای داشتن یك بره كم باشد، آن (خانوار) و همسایه‌ی نزدیك خانه‌اش طبق تعداد نفرات (بره‌ای) بگیرد. هركس برحسب خوراك خود از بره سهم بگیرد.",
            "4": "بره‌ای نر و بی‌عیب (از هشت روزه تا) یكساله داشته باشید. از بره‌ها و از بزها بگیرید.",
            "5": "(این بره) برای شما تا چهاردهمین روز این ماه تحت مراقبت تمام جمعیت جامعه ییسرائل (اسرائیل) باشد. هنگام عصر (از نیم بعد از ظهر الی غروب آفتاب) آن‏را سر ببرند.",
            "6": "از آن خون برداشته و بر دو باهو و بر سر در بالای خانه‌هایی كه در آن‏ها می‌خورند بمالند.",
            "7": "آن گوشت را در آن شب بخورند. آن را كباب روی آتش با فطیر و سبزی‌های تلخ بخورند.",
            "8": "از آن (گوشت) نیم‌پخته و آب‌پز نخورید مگر كباب روی آتش. (حتی) كله‌اش با پاچه‌هایش و اندرونش را (كباب كنید).",
            "9": "از آن (گوشت) تا بامداد زیاد نیاورید و آنچه از آن تا بامداد زیاد آمده باشد در آتش بسوزانید.",
            "10": "و آن را بدین‏گونه بخورید: كمر شما بسته، كفش‌هایتان در پاهایتان و چوب‌دستی شما در دستتان باشد. آن را با شتاب بخورید. آن برای خداوند قربانی پِسَح است.",
            "11": "در آن شب بر سرزمین مصر گذر خواهم كرد و هر نخست‌زاده‌ای را از انسان تا چارپا در سرزمین مصر خواهم كشت و به تمام معبودهای مصری‌ها كیفر خواهم داد. من خداوند هستم.",
            "12": "و آن خون بالای خانه‌هایی كه شما آن‏جا هستید برای شما به منزله‌ی نشانه‌ای باشد تا آن خون را (كه دال بر ایمان شماست) ببینم و از سر شما رد شوم و موقع كشتار كردنم در سرزمین مصر مرگ و میری موجب نابودی شما نگردد.",
            "13": "این روز برای شما به عنوان یادبود باشد و آن را برای خداوند جشن بگیرید. قانون ابدی است نسل اندر نسلتان آن را جشن بگیرید.",
            "14": "هفت روز فطیر بخورید لكن در روز اول خمیر مایه را از خانه‌های خود دور كنید چون‏كه هركس از روز اول تا روز هفتم حامِص (خمیر‌مایه‌دار) بخورد آن شخص از ییسرائل (اسرائیل) محو خواهد شد.",
            "15": "و روز اول (روز) اجتماع مقدس و روز هفتم برای شما (روز) اجتماع مقدس باشد. هیچ كاری در آن (روز) انجام نگیرد. فقط هر خوراكی كه هركسی مصرف كند تنها آن برای شما آماده شود.",
            "16": "(عید) فطیر را رعایت كنید زیرا در خود همین روز جمعیت (توحیدی) شما را از سرزمین مصر بیرون آوردم. پس این روز را نسل اندر نسل خود رعایت كنید. این قانون ابدی است.",
            "17": "در اولین (ماه) در روز چهاردهم هنگام غروب تا روز بیست و یكم ماه به هنگام غروب فطیر بخورید.",
            "18": "هفت روز خمیر مایه در خانه‌های شما وجود نداشته باشد زیرا هركس چیز خمیرمایه‌دار بخورد آن شخص از جمعیت ییسرائل (اسرائیل) نابود خواهد شد. خواه یهودی شده باشد خواه بومی آن سرزمین.",
            "19": "هیچ چیز خمیرمایه‌‌دار نخورید. در هرجا هستید فطیر بخورید.",
            "20": "مُشه (موسی) تمام محترمین ییسرائل (اسرائیل) را صدا زده به آن‏ها گفت گوسفندی را (یا از گله‌ی خود) بیرون بكشید و (یا از دیگران) برای خانوارهای خود خریداری كنید و (به‌عنوان) قربانی پسَح ذبح كنید.",
            "21": "دسته‌ای زوفا بگیرید و در آن خون كه در آن لگن است فرو ببرید و از آن خونی كه در آن لگن است به سر در و دو باهو بمالید و شما هیچ كدام از دَرِ خانه‌ی خود تا بامداد بیرون نروید.",
            "22": "خداوند برای ضربت زدن به مصری‌ها گذر خواهد كرد و آن خون را بالای آن سر در ورودی آن دو باهو مشاهده خواهد نمود. پس خداوند از روی آن درگاه رد خواهد شد و نخواهد گذاشت كه آن نابود كننده برای كشتن به خانه‌های شما وارد شود.",
            "23": "این موضوع را به عنوان قانون برای خود و فرزندان خود تا ابد مراعات نمایید.",
            "24": "و چنین شود موقعی‌كه به آن سرزمینی كه به شما خواهد داد، وارد شوید همچنان‌كه خداوند گفت این عبادت را مراعات نمایید.",
            "25": "و چنین شود موقعی كه فرزندان شما به شما بگویند این برای شما چه عبادتی است؟",
            "26": "بگویید برای خداوند ذبح قربانی پِسَح است كه (خداوند) از روی خانه‌های فرزندان ییسرائل (اسرائیل) در مصر رد شد و خانوارهای ما را رهایی داد. آن قوم سر فرود آورده تعظیم كردند.",
            "27": "فرزندان ییسرائل (اسرائیل) رفتند و عمل كردند. همان‏گونه كه خداوند به مُشه (موسی) و اَهَرُون (هارون) فرمان داده بود انجام دادند.",
            "28": "نیمه شب بود كه خداوند هر نخست‌زاده‌ای را در سرزمین مصر از نخست‌زاده‌ی پَرعُوه (فرعون) كه بر تختش نشسته بود تا نخست‌زاده‌ی اسیری كه در زندان بود و هر نخست‌زاد چارپایی را كشت.",
            "29": "پَرعُوه (فرعون) خودش و تمام خادمانش و تمام مصری‌ها شبانه بلند شدند. صدای بلند شیون در مصر برخاسته بود زیرا خانه‌ای نبود كه در آن مرده نباشد.",
            "30": "(پَرعُوه (فرعون)) شبانگاه مُشه (موسی) و اَهَرُون (هارون) را صدا زده گفت: هم شما و هم فرزندان ییسرائل (اسرائیل) برخیزید و از میان قوم من بیرون بروید. همان‏گونه كه سخن گفتید بروید خداوند را پرستش نمایید.",
            "31": "همان‏طوری‌كه گفتید گوسفندها و گاوهایتان را هم بردارید و بروید. مرا هم دعا كنید.",
            "32": "مصری‌ها به آن قوم اصرار كردند تا آن‏ها را وادار به شتاب كرده از آن سرزمین روانه كنند. زیرا گفتند همه‌ی ما می‌میریم.",
            "33": "آن قوم خمیر خود را قبل از آن‏كه ورآمد كند، حمل نمود. ظرف‌های (پر) خمیرشان در پارچه پیچیده شده روی دوششان بود.",
            "34": "و فرزندان ییسرائل (اسرائیل) طبق سخن مُشه (موسی) عمل كردند. از مصری‌ها اسباب نقره و طلا و لباس‌هایی درخواست كردند.",
            "35": " و خداوند آن قوم را در نظر مصری‌ها آبرو بخشید. پس مصری‌ها (آن اشیاء را) به آن‏ها واگذار كردند. فرزندان ییسرائل (اسرائیل) مصر را (از وجود خود) خالی نمودند.",
            "36": "فرزندان ییسرائل (اسرائیل) از رَعَمسس به سوكُوت سفر كردند. به غیر از اطفال تقریباً ششصدهزار مردان پیاده بودند.",
            "37": "جمعیت زیادی هم از قوم‌های گوناگون و همچنین گوسفند و گاو و مواشی بسیار زیادی با آن‏ها عزیمت كردند.",
            "38": "نظر به اینكه آن خمیری كه از مصر بیرون آورده بودند ورآمده نبود گرده‌های فطیر پختند. توشه‌ای هم برای خود تهیه نكرده بودند، برای اینكه از مصر بیرون رانده شده و نمی‌توانستند معطل شوند.",
            "39": "و مدتی كه فرزندان ییسرائل (اسرائیل) (از زمان پیمان خداوند با اَوراهام (ابراهیم) جدشان) در مصر سكونت كردند، چهارصد و سی سال بود.",
            "40": "در پایان چهارصد و سی سال، یعنی در خود همین روز بود كه تمام جمعیت توحیدی خداوند از سرزمین مصر بیرون آمد.",
            "41": "این شب برای خداوند شب نگهداری (قول) بود تا آن‏ها را از سرزمین مصر بیرون آورد. آن شب (قول)، برای خداوند همین شب است. برای فرزندان ییسرائل (اسرائیل) نسل اندر نسل به‌عنوان یادبود نگهداشتنی است.",
            "42": "خداوند به مُشه (موسی) و اَهَرُون (هارون) گفت: قانون قربانی پِسَح این است. هیچ بیگانه‌ای از آن نخورد.",
            "43": "و هر كه غلام یعنی زرخرید كسی باشد او را ختنه كن آنگاه از آن بخورد.",
            "44": "(بیگانه‌ی) مقیم و (بیگانه‌ی) مزدور از آن نخورد.",
            "45": "در یك خانه خورده شود. از آن گوشت از آن خانه بیرون نبر و استخوانی از آن نشكنید.",
            "46": "تمام جماعت ییسرائل (اسرائیل) آن‏را اجرا كنند.",
            "47": "و هرگاه نزد تو یهودی شده‌ای زندگی كند و (بخواهد) برای خداوند قربانی پِسَح انجام دهد، هر مذكری از خانواده‌ی او را ختنه كن و آن وقت برای اجرای آن اقدام كند و مثل تابع آن سرزمین باشد (یعنی روز چهارده نیسان قربانی كند) و هیچ ختنه نشده‌ای از آن نخورد.",
            "48": "برای تابع و برای بیگانه‌ای كه در میان شما یهودی شده قانون واحدی باشد.",
            "49": "تمام فرزندان ییسرائل (اسرائیل) همان‏طوری كه خداوند به مُشه (موسی) و اَهَرُون (هارون) فرمان داده بود، عمل كردند.",
            "50": "در خود همین روز بود كه خداوند فرزندان ییسرائل (اسرائیل) را از مرد و زن، از كوچك و بزرگ از سرزمین مصر بیرون آورد."
        },
        "12": {
            "0": "خداوند به مُشه (موسی) چنین سخن گفت.",
            "1": "هر نخست‌زاده‌ای، اولین گشاینده‌ی رحمی را در میان فرزندان ییسرائل (اسرائیل) برای من اختصاص بده. نخست‌زاده‌ها از انسان و از چارپا مال من است.",
            "2": "مُشه (موسی) به آن قوم گفت: این روزی را كه از مصر از خانه‌ی غلامی بیرون آمدید به یاد داشته باشید كه خداوند شما را با قدرت از این‏جا بیرون آورد و حامِص (خمیر مایه‌دار) خورده نشود.",
            "3": "امروز ماه بهار (نیسان) است كه شما (از مصر) بیرون می‌آیید.",
            "4": "چنین شود موقعی كه خداوند تو را به سرزمین كِنَعَنی (کنعانی) و حیتی و اموری و حیوی و یووسی كه به پدرانت سوگند یاد نمود تا به تو بدهد، یعنی به سرزمینی كه در آن شیر و شهد جاری است بیاورد، این عبادت را در این ماه انجام بده.",
            "5": "هفت روز فطیر بخور و روز هفتم (روز گذشتن از دریا) عید خداوند است.",
            "6": "این هفت روز فطیر خورده شود و حامِص (خمیرمایه‌دار) نزد تو دیده نشود و نزد تو در تمام قلمروت خمیرمایه دیده نشود.",
            "7": "در آن روز به پسرت چنین توضیح بده. به‌خاطر (اجرای) این (فرمان‌ها) خداوند برای من موقع بیرون آمدنم از مصر (این همه معجزات) انجام داد.",
            "8": "(وقایع بیرون آمدن از مصر) برای تو به منزله‌ی علامتی روی دستت و به منزله‌ی یادبودی بین چشمانت باشد تا اینكه تورای خداوند در دهانت باقی بماند. چون‏كه خداوند تو را با قدرت قوی از مصر بیرون آورد.",
            "9": "و این قانون (پِسَح) را در موعدش سال به سال مراعات كن.",
            "10": "موقعی كه خداوند همان‌طور كه به تو و به پدرانت سوگند یاد نمود تو را به سرزمین كِنَعَنی (کنعانی) وارد كند و آن را به تو بدهد.",
            "11": "هر اولین گشاینده‌ی رحم را به خداوند اختصاص بده و میان اولین گشاینده‌ها از بچه‌ی چارپا كه داشته باشی، نرها از آن خداوند باشند.",
            "12": "و هر اولین گشاینده‌ی (رحم) الاغ را با بره بازخرید كن و اگر بازخرید نكردی، آن را گردن بزن. و هر نخست‌زاده‌ی انسان را از بین فرزندانت بازخرید كن.",
            "13": "موقعی كه روزگاری فرزندت از تو چنین پرسش نماید: این (فرمان اول‏زادان) چیست؟ به او بگو خداوند ما را با قدرت از مصر از خانه‌ی غلامی بیرون آورد.",
            "14": "وقتی كه پَرعُوه (فرعون) برای روانه كردن ما سرسختی كرد خداوند هر نخست‌زادی را در سرزمین مصر از نخست‌زاد انسان تا نخست‌زاد چارپا كشت. از این جهت است كه من هر اولین نر گشاینده‌ی رحم (چارپاها) را برای خداوند ذبح می‌كنم و هر نخست‌زادی از بین پسرانم را بازخرید خواهم كرد.",
            "15": "(مطالب منتخبه مربوط به این امر از توراه را نوشته) به‌عنوان علامت بر دستت و به منزله‌ی زینت بین چشمانت باشد. زیرا خداوند ما را با نیروی زیاد از مصر بیرون آورد.",
            "16": "موقعی‌كه پَرعُوه (فرعون) آن قوم را فرستاد چنین شد. خداوند آن‏ها را از راه سرزمین پِلیشتیم كه نزدیك بود راهنمایی نكرد چون‏كه (باخود) گفت مبادا آن قوم با دیدن جنگ پشیمان گشته به مصر بازگردد.",
            "17": "خداوند آن قوم را از راه بیابان به سمت دریای سرخ دور گردانید و فرزندان ییسرائل (اسرائیل) از سرزمین مصر مسلح عزیمت كردند.",
            "18": "مُشه (موسی) استخوان‌های یوسف را با خود برد زیرا (یوسف) فرزندان ییسرائل (اسرائیل) را چنین سوگند داده بود. «خداوند شما را حتماً مورد توجه قرار خواهد داد. آن‏گاه استخوان‌های مرا از این‏جا با خود بیرون ببرید».",
            "19": "از سوكُوت حركت كرده در اِتام در كنار بیابان اردو زدند.",
            "20": "هنگام روز برای نشان دادن راه به آن‏ها (تجلی) خداوند پیشاپیش آن‏ها در ستون ابر می‌رفت و هنگام شب به‌منظور روشن كردن (راه) برای آن‏ها در ستون آتش می‌رفت تا شبانه روز راه‌پیمایی كنند.",
            "21": "ستون ابر در مدت روز و ستون آتش در شب از جلو آن قوم دور نمی‌شد."
        },
        "13": {
            "0": "خداوند به مُشه (موسی) چنین گفت:",
            "1": "به فرزندان ییسرائل (اسرائیل) بگو كه برگردند جلوی پی هَحیرُوت بین میگدُول و دریا اردو بزنند. جلو بَعَل (بُت) صفُون یعنی مقابل آن، كنار دریا اردو بزنید.",
            "2": "پَرعُوه (فرعون) در مورد فرزندان ییسرائل (اسرائیل) (باخود) خواهد گفت: آن‏ها در این سرزمین سرگردانند (بُت صفُون) راه بیابان را بر آن‏ها بسته است.",
            "3": "قلب پَرعُوه (فرعون) را سخت می‌كنم تا آن‏ها را تعقیب كند. به‌وسیله‌ی پَرعُوه (فرعون) و لشكرش مورد احترام قرار خواهم گرفت تا مصریان بدانند كه خداوند منم. (فرزندان ییسرائل (اسرائیل)) چنین عمل كردند.",
            "4": "(بعد از سه روز) به پادشاه مصر خبر داده شد كه آن قوم فرار كرده است. قلب پَرعُوه (فرعون) و خادمانش نسبت به آن قوم تغییر یافت. پس گفتند این چه كاری است كردیم كه فرزندان ییسرائل (اسرائیل) را از بندگی خود آزاد نمودیم؟",
            "5": "(پَرعُوه (فرعون)) ارابه‌اش را (به اسب) بست و قومش را با خود برداشت.",
            "6": "ششصد ارابه برگزیده و تمام ارابه‌های مصر را با فرماندهانی برای تمام آن‏ها برداشت.",
            "7": "خداوند قلب پَرعُوه (فرعون) پادشاه مصر را سخت كرد. پس دنبال فرزندان ییسرائل (اسرائیل) تاخت و فرزندان ییسرائل با سربلندی بیرون می‌آمدند.",
            "8": "مصری‌ها، تمام اسب‌های ارابه‌های پَرعُوه (فرعون) و سوارانش و لشگرش، به دنبال آن‏ها تاخته نزدیك پی‌هَحیروُت جلو بَعَل صفُون به آن‏ها كه كنار دریا اردو زده بودند، رسیدند.",
            "9": "پَرعُوه (فرعون) (ارتش را) نزدیك كرد. فرزندان ییسرائل (اسرائیل) چشمان خود را بلند كرده (دیدند) كه اینك مصری‌ها دنبال آن‏ها حركت می‌كنند. فرزندان ییسرائل (اسرائیل) بسیار هراسان شده به‌درگاه خداوند فریاد برآوردند.",
            "10": "به مُشه (موسی) گفتند: آیا در مصر قبر نیست كه ما را آوردی تا در این بیابان بمیریم؟ این چه كاری است كه با ما كردی كه ما را از مصر بیرون آوردی؟",
            "11": "مگر این همان سخنی نیست كه در مصر با تو گفتیم. دست از ما بدار تا مصری‌ها را بندگی كنیم. زیرا بندگی مصری‌ها از مردن در بیابان برای ما بهتر است.",
            "12": "مُشه (موسی) به آن قوم گفت: هراسان نباشید ایستادگی كنید و نجات خداوند را كه امروز برای شما فراهم می‌كند ببینید. زیرا مصری‌هایی را كه امروز دیدید بار دیگر تا ابد نخواهید دید.",
            "13": "خداوند برای شما جنگ خواهد كرد پس شما ساكت باشید.",
            "14": "خداوند به مُشه (موسی) گفت: چرا به درگاه من فریاد برمی‌آوری؟ به فرزندان ییسرائل (اسرائیل) بگو حركت كنند.",
            "15": "و تو عصایت را كنار بگذار و دستت را بر دریا بلند كن و آن را بشكاف تا فرزندان ییسرائل (اسرائیل) از میان دریا روی زمین خشك وارد شوند.",
            "16": "و من اینك قلب مصری‌ها را سخت می‌كنم تا دنبال آن‏ها بروند و به‌وسیله‌ی پَرعُوه (فرعون) همه لشگرش، ارابه و سوارانش مورد احترام قرار خواهم گرفت.",
            "17": "موقعی كه به‌وسیله (سقوط) پَرعُوه (فرعون) و ارابه و سوارانش، مورد احترام قرار بگیرم، مصری‌ها خواهند دانست كه من خداوند هستم.",
            "18": "فرشته‌ی خداوند كه پیشاپیش اردوی ییسرائل (اسرائیل) حركت می‌كرد عزیمت كرده پشت سر آن‏ها رفت. آن ستون ابر از جلو آن‏ها حركت نموده پشت سر آن‏ها قرار گرفت.",
            "19": "(آن ستون ابر) بین اردوی مصر و اردوی ییسرائل (اسرائیل) قرار گرفت (برای مصری‌ها) ابر و تاریكی بود (و آن ستون آتش) شب را روشن كرد و در تمام آن شب، كسی به دیگری نزدیك نشد.",
            "20": "مُشه (موسی) دستش را بر دریا بلند كرد. خداوند تمام آن شب (آب) دریا را به‌وسیله باد شرقی شدید برگردانیده دریا را به خشكی مبدل كرد یعنی آبها شكافته شدند.",
            "21": "فرزندان ییسرائل (اسرائیل) در میان دریا روی زمین خشك وارد شدند و آبها از سمت راست و از سمت چپ ایشان برای آن‏ها دیوار شد.",
            "22": "مصری‌ها و تمام اسب‌های پَرعُوه (فرعون) ارابه و سوارانش (فرزندان ییسرائل (اسرائیل) را) تعقیب كرده به دنبال آن‏ها میان دریا رسیدند.",
            "23": "سحرگاه بود كه خداوند از ستون آتش و ابر به اردوی مصر نظر افكند و اردوی مصری‌ها را آشفته ساخت.",
            "24": "چرخ‌های ارابه‌هایش را (با ستون آتش سوزانیده) جدا ساخت. پس هر كس (ارابه‌ی خود را) به سختی میراند. (هر یك از) مصری‌ها (باخود) گفتند: از پیش فرزندان ییسرائل (اسرائیل) بگریزم چون‏كه در مصر خداوند برای آن‏ها جنگ می‌كند.",
            "25": "و خداوند به مُشه (موسی) گفت: دستت را بر دریا بلند كن تا آبها روی مصری‌ها و ارابه‌ها و سوارانشان برگردد.",
            "26": "مُشه (موسی) دستش را بر دریا بلند كرد. مقارن بامداد (آبهای) دریا به جریان عادی خود بازگشت و مصری‌ها در حال گریز با آن (امواج) برخورد كردند. خداوند مصری‌ها را به داخل دریا انداخت.",
            "27": "آب برگشته ارابه و سواران، تمام لشگر پَرعُوه (فرعون) را كه به دنبال آن‏ها (یعنی فرزندان ییسرائل (اسرائیل)) به دریا آمده بودند پوشانید. از آن‏ها یكی (هم) باقی نماند.",
            "28": "و فرزندان ییسرائل (اسرائیل) داخل دریا روی زمین خشك عبور می‌كردند و آبها برای آن‏ها از سمت راست و از سمت چپشان به صورت دیوار بودند.",
            "29": "خداوند در آن روز (یعنی روز هفتم بیرون آمدن از مصر) ییسرائل (اسرائیل) را از دست مصری‌ها نجات داد. ییسرائل (اسرائیل) مصری‌ها را بر لب دریا مرده مشاهده كرد.",
            "30": "ییسرائل (اسرائیل) آن قدرت عظیمی را كه خداوند در مصر اعمال كرد مشاهده نمود. آن قوم از خداوند ترسان شده به خداوند و به مُشه (موسی) بنده‌اش ایمان آوردند."
        },
        "14": {
            "0": "آنگاه مُشه (موسی) و فرزندان ییسرائل (اسرائیل) برای خداوند این سرود را سراییده چنین گفتند: برای خداوند سرود می‏خوانم چون‏كه واقعاً مورد احترام است. اسب و ارابه (پَرعُوه (فرعون)) را در دریا افكند.",
            "1": "خدا قوت من است و مورد مدح و (موجب) نجات من شد. این قادر من است، می‌ستایمش، خداوند پدرم است از او تجلیل می‌كنم.",
            "2": "خداوند مرد جنگی است نامش خداوند است.",
            "3": "ارابه‌های پَرعُوه (فرعون) و لشگرش را در دریا انداخت. زبده‌ترین فرماندهانش در دریای سرخ غرق شدند.",
            "4": "لجه‌ها آن‏ها را پوشانیدند. مانند سنگ به اعماق دریا فرو رفتند.",
            "5": "یمین تو ای خداوند از نظر قدرت با عظمت است یمین تو ای خداوند دشمن را خرد می‌كند.",
            "6": "با عظمتِ شوكتت بدخواهانت را در هم می‌شكنی. خشمت را روانه می‌داری آن را مثل خاشاك می‌سوزاند.",
            "7": "با نفخه‌ی بینی‌ات آبها انباشته شدند مایعات چون دیوار قرار گرفتند، لجه‌ها در قلب دریا یخ بستند.",
            "8": "دشمن گفته بود تعقیب می‌كنم، دستگیر می‌كنم، غنیمت را تقسیم می‌كنم، جانم از (شكست) آن‏ها اقناع می‌شود. شمشیرم را (از غلاف) بیرون خواهم كشید. قدرتم آن‏ها را هلاك خواهد كرد.",
            "9": "با نفس خود دمیدی دریا آن‏ها را پوشانید. چون سرب در آب‌های نیرومند فرو رفتند.",
            "10": "ای خداوند در میان معبودها كدام یك مانند توست؟ از نظر قدوسیت چه كسی مانند تو با عظمت است؟ ای فوق‌العاده مورد ستایش، ای عامل معجزه.",
            "11": "یمینت را برافراشتی زمین آن‏ها را فرو برد.",
            "12": "این قومی را كه نجات دادی به‌سوی محل مقدست با احسان راهنمایی كردی. با قدرت خود رهبریش نمودی.",
            "13": "قوم‌ها شنیدند لرزیدند، ساكنین پِلِشِت را بیم فرا گرفت.",
            "14": "آنگاه بزرگان اِدُوم نگران شدند، سران مُوآو به‏لرزه افتادند، تمام ساكنین كِنَعَن (کنعان) گداخته شدند.",
            "15": "بیم و وحشت بر آن‏ها مستولی شد. با بزرگی قدرتت چون سنگ به حال جمود افتادند. تا این‏كه ای خداوند قوم تو (از دریا) عبور كند، تا این‏كه این قومی كه بازخریدی عبور كند.",
            "16": "آن‏ها را آورده در كوه میراث خود یعنی مكانی كه ای خداوند برای سكونتت ساختی مستقر خواهی كرد مكان مقدس را ای خدا دستان تو بنیاد كند.",
            "17": "خداوند تا ابد پادشاهی خواهد كرد.",
            "18": "هنگامی‌كه اسب پَرعُوه (فرعون) با ارابه‌اش و سوارانش به دریا وارد شدند خداوند آبهای دریا را برگردانید ولی فرزندان ییسرائل (اسرائیل) روی زمین خشك از میان دریا رفته بودند.",
            "19": "میریام پیغمبر، خواهر اَهَرُون (هارون) دف را در دستش گرفت و همه‌ی زنها با دف‌ها درحال پایكوبی دنبال وی بیرون رفتند.",
            "20": "میریام ترجیع‌بند آن‏ها را تكرار می‌كرد «برای خداوند سرود بخوانید چون‏كه واقعاً مورد احترام است. اسب و ارابه (پَرعُوه (فرعون)) را به دریا افكند».",
            "21": "مُشه (موسی)، ییسرائل (اسرائیل) را از دریای سرخ حركت داده به بیابان شور آمدند. سه روز در آن بیابان می‌رفتند و آب نیافتند.",
            "22": "به «ماراه» رسیدند و نتوانستند از «ماراه» آب بنوشند چون‏كه آن (آب) تلخ بود و از این جهت نامش را «ماراه» گذاشته بودند.",
            "23": "آن قوم بر ضد مُشه (موسی) غرولند كرده گفتند: چه بنوشیم؟",
            "24": "(مُشه (موسی)) به درگاه خداوند فریاد برآورد. خداوند چوبی را به وی نشان داد. (مُشه (موسی) آن چوب را) در آن آب انداخت آن آب شیرین شد (خداوند) آن‏جا (برای قوم) قانون و حكم وضع كرد و آن‏جا او (آن قوم) را مورد آزمایش قرار داد.",
            "25": "(خداوند) گفت: اگر حتماً دستور خداوند خالق خود را اطاعت كنی و هرچه به نظر وی پسندیده است انجام دهی و فرمان‏هایش را بشنوی و قانون‌هایش را مراعات كنی هر مرضی كه بر مصری‌ها آوردم بر تو نخواهم آورد. زیرا من خداوند شفادهنده‌ی توام.",
            "26": "به «اِلیم» آمدند و آن‏جا دوازده چشمه آب و هفتاد درخت خرما بود. آن‏جا نزدیك آب اردو زدند."
        },
        "15": {
            "0": "از الیم حركت نموده تمام جماعت فرزندان ییسرائل (اسرائیل) در پانزدهمین روز ماه دوم بیرون آمدنشان از سرزمین مصر به بیابان سین كه بین «اِلیم» و «سینَی» (سینا) است وارد شدند.",
            "1": "تمام جماعت فرزندان ییسرائل (اسرائیل) در بیابان بر ضد مُشه (موسی) و اَهَرُون (هارون) غرولند كردند.",
            "2": "فرزندان ییسرائل (اسرائیل) به آن‏ها گفتند: این كاش در سرزمین مصر وقتی نزد دیگ‌های گوشت می‌نشستیم و نان سیر می‌خوردیم به قدرت خداوند می‌مردیم زیرا ما را به این بیابان آورده‌اید تا تمام این جمعیت را از گرسنگی بكشید.",
            "3": "خداوند به مُشه (موسی) گفت: اینك من برای شما از آسمان نان می‌بارانم. آن قوم بیرون آمده مصرف هر روز را در روز خودش جمع كنند. برای اینكه او را مورد آزمایش قرار دهم كه آیا به تورای من عمل می‌كند یا نه؟",
            "4": "در روز ششم چنین خواهد شد كه آنچه را آورده و آماده می‌كنند دو برابر آن مقداری خواهد بود كه هر روز جمع می‌كنند.",
            "5": "مُشه (موسی) و اَهَرُون (هارون) به تمام فرزندان ییسرائل (اسرائیل) گفتند: شامگاهان خواهید دانست، خداوند است كه شما را از سرزمین مصر بیرون آورده است.",
            "6": "در حالی‌كه غرولند شما را كه بر ضد وی است می‌شنود، بامدادان جلال خداوند را مشاهده خواهید كرد. مگر ما چه هستیم كه بر ضد ما غرولند بكنید؟",
            "7": "مُشه (موسی) گفت: هنگامی‌كه شامگاهان خداوند به شما گوشت برای خوردن و بامدادان نان برای سیر شدن می‌دهد برای این است كه خداوند غرولندهایی را كه شما علیه او می‌كنید، می‌شنود. ما چه هستیم؟ غرولندهای شما علیه ما نیست، بلكه علیه خداوند می‌باشد.",
            "8": "مُشه (موسی) به اَهَرُون (هارون) گفت: به تمام جماعت فرزندان ییسرائل (اسرائیل) بگو پیش خداوند نزدیك آیید زیرا غرولندهای شما را شنیده است.",
            "9": "هنگامی كه اَهَرُون (هارون) با تمام جماعت ییسرائل (اسرائیل) صحبت می‌كرد چنین شد كه به بیابان رو كردند و اینك جلال خداوند در ابر ظاهر شد.",
            "10": "خداوند به مُشه (موسی) چنین سخن گفت:",
            "11": "غرولندهای فرزندان ییسرائل (اسرائیل) را شنیدم به آن‏ها چنین صحبت كن: هنگام عصر (از نیم بعدازظهر الی غروب آفتاب) گوشت خواهید خورد و بامداد با نان سیر خواهید شد تا بدانید كه من خداوند خالق شما هستم.",
            "12": "شامگاه بود بلدرچین بالا آمده اردوگاه را پوشانید و بامدادان لایه‌ای از شبنم در اطراف اردوگاه پدیدار بود.",
            "13": "آن لایه‌ی شبنم بالا رفت و اینك بر سطح بیابان (چیز) ریز دانه دانه، ریز مثل شبنم یخ‌زده روی زمین بود.",
            "14": "هنگامی كه فرزندان ییسرائل (اسرائیل) مشاهده كردند به یكدیگر گفتند «مان (مائده) است» چون‏كه نمی‌دانستند آن چیست. مُشه (موسی) به آن‏ها گفت: این همان نانی است كه خداوند برای خوردن به شما داده است.",
            "15": "آن چیزی كه خداوند فرمان داده است این است. از آن برچینید. هركس به اندازه‌ی خوراكش یعنی هر نفر، یك (پیمانه‌ی) عُومِر و به تعداد نفراتتان هركدام برای كسانی‌که در چادرش هستند، بردارید.",
            "16": "فرزندان ییسرائل (اسرائیل) چنین كردند. بعضی زیاد و بعضی كم برچیدند.",
            "17": "با عُومِر پیمانه كردند. آن‏كه اضافه برداشته بود زیادی نداشت و آن‏كه كم برداشته بود كسری نداشت. هركدام به اندازه‌ی خوراك خود برچیده بود.",
            "18": "مُشه (موسی) به آن‏ها گفت: كسی از آن (مان) تا بامداد باقی نگذارد.",
            "19": "از مُشه (موسی) اطاعت نكردند، افرادی (بودند كه) از آن تا بامداد نگاه داشتند. كرم در آن پدید آمد و گندید. مُشه (موسی) نسبت به آن‏ها خشمگین شد.",
            "20": "هر بامداد هركدام به اندازه‌ی خوراك خود از آن برمی‌چید و همین‌كه آفتاب گرم می‌شد (آنچه در صحرا باقی می‌ماند) ذوب می‌گردید.",
            "21": "روز جمعه شد. دو برابر خوراك خود چیدند (یعنی) دو عُومِر برای یك نفر. تمام سران جماعت آمده به مُشه (موسی) اطلاع دادند.",
            "22": "به آن‏ها گفت: این همان است كه خداوند گفته است از جانب خداوند فردا استراحت كامل و شَباتِ مقدس است. آن‏چه (فردا) خواهید پخت (امروز) بپزید و آنچه (فردا) آب‏پز خواهید كرد (امروز) آب‌پز كنید و تمام اضافی را برای خود تا بامداد محفوظ نگهدارید.",
            "23": "همان‏گونه كه مُشه (موسی) فرمان داد تا بامداد آن‏را نگهداشتند و نگندید و كرم در آن به وجود نیامد.",
            "24": "مُشه (موسی) گفت: آن را امروز بخورید. چون‏كه امروز از جانب خداوند شبات است. امروز در صحرا آن‏را نمی‌یابید.",
            "25": "شش روز آن را برچینید و روز هفتم شَبات است. در این روز (مان) وجود نخواهد داشت.",
            "26": "روز هفتم بود. آن قوم برای برچیدن (مان) بیرون رفتند و نیافتند.",
            "27": "خداوند به مُشه (موسی) گفت: تا به كی از رعایت فرمان‏ها و توراه‌های من (یعنی تورای كتبی و تورای شفاهی) ابا می‌كنید؟",
            "28": "توجه كنید كه این شَبات را خداوند به شما داده است. به همین جهت او در روز جمعه نان دو روزه به شما می‌دهد. هركدام در جای خود بمانید و كسی در روز هفتم از مكان خود بیرون نرود.",
            "29": "آن قوم در روز هفتم تعطیل كرد.",
            "30": "خاندان ییسرائل (اسرائیل) نام آن (مائده) را «مان» گذاشتند و آن مانند تخم گشنیز سفید و مزه‌اش مثل كلوچه‌ای آغشته به شهد بود.",
            "31": "مُشه (موسی) گفت: این است آن‏چه خداوند امر كرده است. یك عُومِر (پیمانه) از آن پركن برای نسل اندر نسلتان نگهدارید تا نانی را كه در موقع بیرون بردن شما از سرزمین مصر به شما خوراندم ببینید.",
            "32": "مُشه (موسی) به اَهَرُون (هارون) گفت: یك كوره بردار و یك عُومِر پر از «مان» در آن بگذار و آن‏را به منظور نگهداری برای نسل اندر نسلتان در حضور خداوند قرار بده.",
            "33": "اَهَرُون (هارون) همان‏گونه كه خداوند به مُشه (موسی) فرمان داده بود آن را به منظور نگهداری جلو (لوحه‌های ده فرمان) گواه (بر تجلی خداوند به فرزندان ییسرائل (اسرائیل) در كوه سینَی (سینا)) نهاد.",
            "34": "و فرزندان ییسرائل (اسرائیل) تا ورودشان به سرزمین مسكونی چهل سال «مان» می‌خوردند. تا رسیدنشان به مرز سرزمین كِنَعَن (کنعان) «مان» خوردند.",
            "35": "عُومِر (پیمانه‌ای است) به اندازه‌ی یك دهم ایفا."
        },
        "16": {
            "0": "تمام جماعت فرزندان ییسرائل (اسرائیل) بنابر امر خداوند از بیابان به ترتیب به منزلگاه‌هایشان سفر نمودند و در رِفیدیم اردو زدند. آب برای نوشیدن آن قوم نبود.",
            "1": "آن قوم با مُشه (موسی) جدال نموده گفتند: به ما آب بدهید تا بنوشیم. مُشه (موسی) به آن‏ها گفت: چرا با من جدال می‌كنید؟ چرا خداوند را آزمایش می‌نمایید؟",
            "2": "آن قوم در آن‏جا تشنه‌ی آب بود. پس آن قوم برضد مُشه (موسی) غرولند كرده گفت: برای چه ما را از مصر بیرون آوردی كه مرا و بچه‌هایم و مواشی‌ام را از تشنگی بكشی؟",
            "3": "مُشه (موسی) نزد خداوند فریاد برآورده گفت: با این قوم چه كنم؟ اندك مدتی دیگر مرا سنگسار خواهند كرد.",
            "4": "خداوند به مُشه (موسی) گفت: از جلو آن قوم بگذر و از محترمین ییسرائل (اسرائیل) همراهت ببر و عصایت را كه با آن رود نیل را ضربت زدی، به‌دست خود بگیر و برو.",
            "5": "اینك من پیش تو آن‏جا روی آن صخره در حُورِو ایستاده‌ام. به آن صخره بزن تا از آن آب بیرون آید و آن قوم بنوشد. مُشه (موسی) در نظر محترمین ییسرائل (اسرائیل) همین‌گونه عمل كرد.",
            "6": "به‌خاطر جدال فرزندان ییسرائل (اسرائیل) و برای اینكه خداوند را آزموده گفتند: «آیا خداوند در میان ما هست یا نه» نام آن مكان را مَسا و مِریوا (آزمایش و جدال) گذاشت.",
            "7": "عَمالِق آمده، با ییسرائل (اسرائیل) در رِفیدیم جنگید.",
            "8": "مُشه (موسی) به یهُوشوعَ (یُوشَع) گفت: برای خودمان نفراتی انتخاب كن و برو با عَمالِق بجنگ. فردا من بر سر آن تپه می‌ایستم و عصای خداوند در دستم است.",
            "9": "یهُوشوعَ (یُوشَع) همان‏گونه كه مُشه (موسی) برای جنگیدن با عَمالِق گفته بود عمل كرد و مُشه و اَهَرُون (هارون) و حور از تپه بالا رفتند.",
            "10": "و چنین می‌شد كه وقتی مُشه (موسی) دستش را بلند می‌كرد ییسرائل (اسرائیل) قوی می‌شد. و وقتی كه دست خود را پایین می‌آورد عَمالِق قوی می‌شد.",
            "11": "و دستان مُشه (موسی) سنگینی می‌كرد سنگی برداشتند زیر او نهادند و او بر آن نشست و اَهَرُون (هارون) و حور دستانش را یكی از این طرف و آن یكی از آن طرف نگهداشتند. دستانش تا غروب آفتاب ثابت بود.",
            "12": "یهُوشوعَ (یُوشَع) عَمالِق و قومش را به ضرب شمشیر ضعیف كرد.",
            "13": "خداوند به مُشه (موسی) گفت: این را به عنوان یاد بود در این كتاب بنویس و به سمع یهُوشوعَ (یُوشَع) برسان كه حتماً نام عَمالِق را از زیر آسمان محو خواهم ساخت.",
            "14": "مُشه (موسی) قربانگاهی بنا كرد و نامش را «خداوند نیسی» (قربانگاه خداوند معجزه كننده‌ی من) گذاشت.",
            "15": "(مُشه (موسی)) گفت: نظر به اینكه نیروی (عَمالِق) بر ضد مقام خداست، خداوند نسل اندر نسل (تا نابودیش) با عَمالِق جنگ دارد."
        },
        "17": {
            "0": "ییترو كُوهِن میدیان پدر زن مُشه (موسی) آنچه را كه خداوند برای مُشه و برای ییسرائل (اسرائیل) قومش عمل كرده بود و اینكه ییسرائل را از مصر بیرون آورده بود، شنید.",
            "1": "ییترو پدر زن مُشه (موسی) صیپوراه (صفوره) زن مُشه را پس از اینكه (مُشه) او را روانه كرد با خود برداشت ...",
            "2": "و همچنین دو پسر وی را كه نام یكی گِرشُوم بود چون‏كه گفت در سرزمین بیگانه غریب بودم ... (با خود برد).",
            "3": "و نام آن یكی اِلیعِزِر (بود) چون‏كه (گفت) خداوند پدرم یار من بود و از شمشیر پَرعُوه (فرعون) خلاصم كرد...",
            "4": "ییترُو پدر زن مُشه (موسی) با پسران و زن او به بیابانی كه مُشه در آن چادر زده بود، یعنی به كوه خداوند نزد وی آمدند.",
            "5": "به مُشه (موسی) اطلاع داد من ییترُو پدرزنت با زنت و دو پسرانش همراه وی نزد تو آمده‌ام.",
            "6": "مُشه (موسی) به استقبال ییترُو پدرزنش بیرون آمده سجده نمود و او را بوسید. سپس، از سلامتی یكدیگر جویا گشته داخل چادر شدند.",
            "7": "مُشه (موسی) تمام آنچه كه خداوند به خاطر ییسرائل (اسرائیل) با پَرعُوه (فرعون) و با مصری‌ها عمل كرده بود و تمام رنجی را كه در راه به آن‏ها رسیده بود و اینكه خداوند خلاصشان نموده بود برای پدرزنش تعریف كرد.",
            "8": "ییترو به‌خاطر تمام خوبی‌هایی كه خداوند به ییسرائل (اسرائیل) كرده و اینكه از دست مصری‌ها خلاصش نموده بود، شاد شد.",
            "9": "ییترو گفت: خداوند متبارك است كه شما را از دست مصری‌ها و پَرعُوه (فرعون) رهایی داد و این قوم را از زیر دست مصری‌ها خلاص نمود.",
            "10": "اكنون دانستم كه خداوند از تمام معبودان بزرگتر است چون‏كه با همان روشی كه مصری‌ها علیه بِنِه‌ییسرائِل (بنی اسرائیل) اقدام كردند به همان روش خداوند نابودشان كرد.",
            "11": "ییترو پدرزن مُشه (موسی) برای خداوند قربانی سوختنی و ذبح‌هایی آورد. اَهَرُون (هارون) و تمام محترمین ییسرائل (اسرائیل) آمدند با ییترو پدرزن مُشه در حضور خداوند خوراك بخورند.",
            "12": "فردای آن روز بود كه مُشه (موسی) نشست تا مردم را داوری كند. مردم از بامداد تا شام نزد مُشه (موسی) ایستاده بودند.",
            "13": "پدر زن مُشه (موسی) آن‏چه را او برای مردم به‌عمل می‌آورد مشاهده نموده گفت: این چه كاری است تو با مردم می‌كنی؟ چرا تنها تو نشسته‌ای و تمام این مردم از بامداد تا شام نزد تو می‌ایستند؟",
            "14": "مُشه (موسی) به پدرزنش گفت: به این علت است كه آن مردم برای پرسش از خداوند نزد من می‌آیند.",
            "15": "هرگاه موضوعی داشته باشند نزد من می‌آیند بین این و آن داوری می‌كنم و قانون‌های خداوند و توراه‌هایش (تورای كتبی و تورای شفاهی) را به اطلاع آن‏ها می‌رسانم.",
            "16": "پدرزن مُشه (موسی) به وی گفت: این كاری كه تو می‌كنی خوب نیست.",
            "17": "حتماً از پا درخواهی آمد، هم تو و هم این مردمی كه نزد تو هستند. چون‏كه این كار برای تو سنگین است نمی‌توانی به تنهایی آن را انجام دهی.",
            "18": "اكنون به حرف من گوش بده. به تو توصیه می‌كنم اگر خداوند (هم در این امر) با تو (موافق) باشد تو برای آن قوم در پیش خداوند رابطی باش و آن مطالب را تو نزد خداوند ببر.",
            "19": "آن قانون‌ها و آن توراه‌ها (تورای كتبی و تورای شفاهی) را به آن‏ها تعلیم بده و راهی را كه باید در آن بروند و كاری را كه باید انجام دهند به آن‏ها بشناسان.",
            "20": "و تو از تمام آن قوم مردانی كاردان و درستكار كه از خدا ترسیده دشمن سود نامشروع باشند پیش‌بینی كن و (آن‏ها را) رئیس‌های هزاره و صده، پنجاهه و دهه بر آنان (بر آن قوم) منصوب كن.",
            "21": "و آن‏ها آن قوم را، همیشه داوری كنند و چنین باشد كه هر موضوع مهمی را نزد تو آورند و هر موضوع كوچكی را خود داوری نمایند و (بار را) از دوش خودت سبك كن و (آن‏ها آن‏را) با تو به‌دوش بكشند.",
            "22": "اگر این كار را بكنی و خداوند (هم همین را) به تو سفارش كند می‌توانی پایداری كنی و این مردم هم سالم به محل خود خواهند رسید.",
            "23": "مُشه (موسی) به حرف پدرزنش گوش داد و تمام آنچه را كه گفت انجام داد.",
            "24": "مُشه (موسی) از تمام ییسرائل (اسرائیل) مردانی كاردان انتخاب كرد و آن‏ها را رئیس‌های آن قوم قرار داد. رئیس‌های هزاره، صده، پنجاهه و رئیس‌های دهه.",
            "25": "تا آن قوم را در هر زمان داوری كنند و موضوع مشكل را نزد مُشه (موسی) بیاورند و هر موضوع كوچك را خود داوری نمایند.",
            "26": "مُشه (موسی) پدرزنش را روانه كرد و وی به سرزمین خود رفت."
        },
        "18": {
            "0": "در سومین ماه از بیرون آمدن فرزندان ییسرائل (اسرائیل) از سرزمین مصر، در این روز (اول ماه) به بیابان سینَی (سینا) رسیدند.",
            "1": "از «رِفیدیم» حركت كرده و به بیابان سینَی (سینا) آمدند و در آن بیابان چادر زدند، یعنی ییسرائل (اسرائیل) آن‏جا مقابل آن كوه اردو زد.",
            "2": "و مُشه (موسی) به حضور خداوند رفت. خداوند از آن كوه وی را صدا زده گفت: به خاندان یعقوب چنین بگو و به فرزندان ییسرائل (اسرائیل) اعلام بدار:",
            "3": "شما آنچه را با مصری‌ها كردم مشاهده كردید. شما را روی بال‌های عقاب‌ها (ابرها) بلند كرده نزد خود آوردم.",
            "4": "و حالا اگر حتماً به حرف من گوش دهید و پیمانم را رعایت كنید از میان تمام قوم‌ها برای من نخبه‌تر خواهید بود چون‏كه تمام كره‌ی زمین (هم) مال من است.",
            "5": "و شما برای من «مَملِخِت كُوهَنیم» (ساكنان كشور مربیان جهانی خداشناسی) و ملتی مقدس باشید. این‏ها سخنانی است كه به فرزندان ییسرائل (اسرائیل) خواهی گفت.",
            "6": "مُشه (موسی) آمد محترمین ییسرائل (اسرائیل) را صدا زد و تمام این سخنان را كه خداوند به او فرمان داده بود در برابر آن‏ها بیان كرد.",
            "7": "تمام آن قوم یك زبان پاسخ داده گفتند: تمام آنچه را كه خداوند گفته است انجام خواهیم داد. مُشه (موسی) سخنان آن قوم را نزد خداوند بازگو كرد.",
            "8": "خداوند به مُشه (موسی) گفت: برای اینكه آن قوم موقع سخن گفتنم با تو (سخنان مرا) بشنوند و به تو هم تا ابد ایمان بیاورند، اینك من در میان ابر غلیظ نزد تو می‌آیم. مُشه (موسی) سخنان آن قوم را به خداوند اطلاع داد.",
            "9": "خداوند به مُشه (موسی) گفت: نزد آن قوم برو و امروز و فردا آن‏ها را آماده كن و لباس‌های خود را بشویند.",
            "10": "و برای روز سوم آماده باشند. چون‏كه در روز سوم خداوند در نظر تمام آن قوم روی كوه سینَی (سینا) نزول اجلال خواهد كرد.",
            "11": "اطراف آن قوم را محدود كرده بگو مواظب خودتان باشید. از آن كوه بالا نیایید و با حدود آن تماس نداشته باشید. هركسی آن كوه را لمس كند، حتماً كشته می‌شود.",
            "12": "دستی آن را لمس نكند چون‏كه خود به خود سنگسار شده و یا (از بلندی) پرتاب خواهد گشت. چه چارپا و چه انسان باشد، زنده نخواهد ماند. با یكنواخت شدن صدای كرنا آن‏ها (می‌توانند) بالای آن كوه بروند.",
            "13": "مُشه (موسی) از آن كوه به سوی آن قوم فرود آمد. آن قوم را آماده كرد و لباس‌هایشان را شستند.",
            "14": "به آن قوم گفت: برای سه روز (دیگر) آماده باشید، به زن نزدیك نشوید.",
            "15": "روز سوم همین‌كه صبح شد صداها و برق‌ها و ابر سنگینی و صدای بسیار شدید كرنا در بالای آن كوه پدید آمد. تمام آن قوم كه در اردوگاه بودند بر خود لرزیدند.",
            "16": "مُشه (موسی) آن قوم را از اردوگاه به استقبال خداوند بیرون آورد و در پایین آن كوه ایستادند.",
            "17": "و از تمامی كوه سینَی (سینا) دود بیرون می‌آمد، برای اینكه خداوند با آتش بر آن نازل گشت. دودش مثل دود كوره بالا می‌رفت. پس تمام آن كوه بسیار لرزان شد.",
            "18": "صدای كرنا پیش می‌رفت و بیش از پیش قوی‌تر می‌شد. مُشه (موسی) سخن می‌گفت و خداوند صدای او را تقویت می‌كرد.",
            "19": "خداوند بالای كوه سینَی (سینا) بر سر آن كوه نزول اجلال نمود. خداوند مُشه (موسی) را صدا زد كه بر سر آن كوه (بالا) برود. پس مُشه بالا رفت.",
            "20": "خداوند به مُشه (موسی) گفت: پایین برو به آن قوم اخطار كن مبادا به منظور دیدن خداوند (از حد) تجاوز كنند و از آن‏ها زیاد كشته شود.",
            "21": "و آن كُوهِن (کاهن) هایی(به عقیده مفسرین نخست‌زادگان) هم كه پیش خداوند مشرف می‌شوند خود را محدود بدانند. مبادا خداوند آن‏ها را منهدم كند.",
            "22": "مُشه (موسی) به خداوند گفت: آن قوم نمی‌تواند از كوه سینَی (سینا) بالا آید. چون‏كه تو به ما اخطار كرده گفتی آن كوه را محدود كرده آن‏را تقدیس نما.",
            "23": "خداوند به او گفت: برو فرود آی. تو بالا بیا و اَهَرُون (هارون) با تو (بیاید). ولی كُوهِن (کاهن) ها و آن قوم برای بالا آمدن به سوی خداوند (از حد) تجاوز نكنند. مبادا آن‏ها را منهدم نماید.",
            "24": "مُشه (موسی) نزد آن قوم فرود آمده به آن‏ها گفت."
        },
        "19": {
            "0": "خداوند صحبت كرده تمام این سخنان را گفت.",
            "1": "من خداوند، خالق توام كه تو را از سرزمین مصر از خانه‌ی بندگی بیرون آوردم.",
            "2": "در مقابل من معبودان دیگری برای تو وجود نداشته باشد.",
            "3": "هیچ پیكره‌ای و هیچ تصویری از آنچه در بالای آسمان و در پایین بر روی زمین و آنچه در آب در زیر زمین باشد برای خود نساز.",
            "4": "به آن‏ها سجده نكن و آن‏ها را پرستش ننما چون‏كه من خداوند خالقت قادر غیور، بازخواست كنندة گناه پدران از فرزندان، (فرزند و نوه) از نسل سوم تا چهارم دشمنانم (كه پیرو پدر بدكار خود هستند) می‌باشم.",
            "5": "نیكی كننده به هزاران (نسل) یعنی به دوستان و به كسانی‌كه فرمان‌های ما را مراعات می‌كنند (كه پیرو پدر نیكوكار خود هستند).",
            "6": "نام خداوند خالقت را بیهوده بر زبان نیاور زیرا كسی كه نام او را بیهوده بر زبان آورد بدون مجازات نخواهد گذاشت.",
            "7": "روز شَبات را به خاطر داشته‌باش كه آن را مقدس بداری.",
            "8": "شش روز كار كن و تمام كارت را انجام بده.",
            "9": "و روز هفتم برای خداوند خالقت شَبات است. تو، پسرت، دخترت، غلامت، كنیزت، چارپایت و غریبت كه تَحت اختیار تو هستند، هیچ كاری نكنید.",
            "10": "زیرا خداوند آسمان و زمین و دریا و آنچه را كه در آن‏هاست در شش روز ایجاد كرد و روز هفتم را روز آسایش قرار داد. به همین جهت روز شَبات را بركت داده و آن را مقدس كرد.",
            "11": "پدر و مادرت را احترام بگذار تا این‏كه در آن سرزمینی كه خداوند خالقت به تو می‌دهد عمرت طولانی شود.",
            "12": "قتل نكن، زنا نكن، دزدی نكن، برای همنوعت شهادت دروغ نده.",
            "13": "خانه‌ی همنوعت را آرزو نكن. زن همنوعت، غلامش، كنیزش، گاوش، الاغش و هر چه را مال همنوعت است آرزو نكن.",
            "14": "و تمام آن قوم شاهد صداها، شعله‌ها، صدای كرنا و آن كوه پر از دود، بودند. پس آن قوم با مشاهده‌ی آن (وضع) هراسان حركت كرده از آن‏جا دور ایستادند.",
            "15": "به مُشه (موسی) گفتند: تو با ما سخن بگو و اطاعت خواهیم كرد و خداوند با ما سخن نگوید مبادا بمیریم.",
            "16": "مُشه (موسی) به آن قوم گفت: هراسان نباشید زیرا خداوند به منظور مفتخر كردن شما و برای اینكه ترس وی بر شما باشد كه خطا نكنید نزول اجلال فرموده است.",
            "17": "پس آن قوم دور ایستاد و مُشه (موسی) به سوی آن مه كه خداوند در آن بود پیش رفت.",
            "18": "خداوند به مُشه (موسی) گفت: به فرزندان ییسرائل (اسرائیل) چنین بگو: شما ملاحظه نمودید كه از آسمان با شما صحبت كردم.",
            "19": "تجسمی از من نسازید. معبود نقره‌ای و معبود طلایی برای خود درست نكنید.",
            "20": "قربانگاهی خاكی (به زمین پیوسته) برای من بساز تا قربانی‌های سلامتی خود را از گوسفندان و گاوانت روی آن ذبح كنی. در هرجا (ی مكان مقدس) كه به تو اجازه دهم نامم را یادآور شوی (به‌طوری‌كه نوشته می‌شود بیان كنی) نزد تو آمده بركتت خواهم نمود.",
            "21": "و اگر برای من قربانگاه سنگی بسازی آن (سنگ‌)ها را تراشیده درست نكن مبادا كه ابزار فلزی خود را روی آن حركت دهی و آن را بی‌حرمت نمایی.",
            "22": "به وسیله‌ی پلكان بر قربانگاه من بالا نرو تا شرمگاه تو بر آن ظاهر نگردد."
        },
        "20": {
            "0": "و این‏ها احكامی است كه پیش آن‏ها خواهی گذاشت.",
            "1": "هرگاه غلامی عبری خریدی شش سال خدمت كند و در (سال) هفتم رایگان آزاد گردد.",
            "2": "اگر خودش تنها آمده است، خودش تنها برگردد و اگر دارای زن است، زنش با او بازگردد.",
            "3": "اگر اربابش كسی (یعنی كنیزی) را به همسری او درآورد و (آن كنیز) برای او پسران یا دخترانی بزاید آن (كنیز) و بچه‌هایش نزد اربابش بمانند و او تنها آزاد گردد.",
            "4": "و اگر آن غلام اصرار ورزیده بگوید اربابم را، زنم (كنیز ارباب) و بچه‌هایم را، دوست دارم به آزادی برنمی‌گردم.",
            "5": "اربابش وی را نزد داور بیاورد او را به در یا به باهو نزدیك كند. آقایش گوش (راست) وی را با درفش سوراخ نماید، وی تا ابد (تا سال یووِل) برای او خدمت كند.",
            "6": "و هرگاه شخصی (یهودی) دخترش را به صورت كنیز بفروشد (آن دختر) مانند غلام‌ها آزاد نگردد.",
            "7": "اگر در نظر اربابش كه او را برای خود نامزد كرده است بد باشد آزادش كند. به‌خاطر خیانت (پدر و ارباب) به او (پدر یا ارباب) مجاز نیست او را به قوم بیگانه بفروشد.",
            "8": "و اگر او را برای پسرش نامزد كند طبق رسم دخترها با وی عمل كند.",
            "9": "اگر برای خود زن دیگری (هم) بگیرد خوراك و پوشاك او و همخوابی با وی (آن كنیز) را كم نكند.",
            "10": "اگر به (یكی از) این سه (طریقه) عمل نكند (آن كنیز) رایگان و بدون دادن پول آزاد گردد.",
            "11": "كسی كه شخصی را بزند كه فوت كند حتماً كشته شود.",
            "12": "و چنان‌كه قصد (كشتن) نكرده باشد و خداوند به‌وسیله‌ی او (قتل را) فراهم كرده باشد برای تو مكانی تعیین خواهم كرد كه بدانجا بگریزد.",
            "13": "و هرگاه شخصی بر همنوعش قصد بد كند تا او را با حیله بكشد او را از پیش قربانگاه من هم (كه در آن‏جا بست نشسته باشد) برای اعدام كردن ببرید.",
            "14": "و كسی كه پدر یا مادرش را بزند كه (صدمه ببیند) حتماً كشته شود.",
            "15": "و كسی كه شخصی را بدزدد و وی را بفروشد و یا هنوز در اختیارش باشد حتماً كشته شود. ",
            "16": "و كسی كه پدر یا مادرش را دشنام دهد، حتماً كشته شود.",
            "17": "و هرگاه اشخاصی نزاع كنند و یكی دیگری را با سنگ یا با مشت بزند و نمیرد و به بستر بیماری بیفتد.",
            "18": "اگر (از بستر بیماری) برخیزد و با نیروی خود در كوچه و بازار رفت و آمد كند زننده (از كشته‌شدن) معاف است. فقط زیان بیكاری وی را بپردازد و كاملاً معالجه‌(اش) كند.",
            "19": "و هرگاه شخصی غلام یا كنیز خود را با چوبدستی بزند و زیر دستش بمیرد حتماً از او انتقام گرفته شود.",
            "20": "لكن اگر یك روز یا دو روز باقی بماند انتقام گرفته نشود چون دارایی اوست.",
            "21": "و هرگاه اشخاصی با هم نزاع كنند و زن بارداری را بزنند و بچه‌هایش ساقط شوند و (به آن زن) صدمه‌ای وارد نشود هر قدر شوهر آن زن تعیین كند طبق رای دادگاه جریمه بپردازد.",
            "22": "و اگر (آن زن) صدمه‌ای ببیند (خطاب به داور) جان به جای جان تعیین كن. ",
            "23": "چشم به جای چشم، دندان به جای دندان، دست به جای دست، پا به جای پا.",
            "24": "سوختگی به جای سوختگی، زخم به جای زخم، كوفتگی به جای كوفتگی.",
            "25": "هرگاه شخصی چشم غلامش یا چشم كنیزش را ضربت بزند و آن را تباه نماید به‌خاطر (معیوب شدن) چشمش او را آزاد و روانه‌اش كند.",
            "26": "و اگر دندان غلامش یا دندان كنیزش را بیندازد، به خاطر دندانش او را آزاد نموده روانه‌اش كند.",
            "27": "و هرگاه گاوی مرد یا زنی را شاخ بزند كه بمیرد آن گاو حتماً سنگسار شود ولی گوشتش خورده نشود و صاحب گاو مبراست. ",
            "28": "و اگر گاوی سابقه‌ی شاخ زدن داشته باشد و به صاحب آن اخطار شده باشد و از آن مواظبت نكند و مرد یا زنی را بكشد آن گاو سنگسار و صاحبش هم كشته خواهد شد.",
            "29": "اگر خون‌بها برای او تعیین گردد بازخرید جانش را طبق آنچه برعهده‌ی او (با نظریه‌ی دادگاه) تعیین گردد بپردازد.",
            "30": "اگر (آن گاو) پسر یا دختری را شاخ بزند طبق همین قانون با او رفتار شود.",
            "31": "اگر (آن گاو) غلام یا كنیزی را شاخ بزند (صاحب گاو) سی شِقِل نقره به اربات (آن غلام یا كنیز) بدهد و آن گاو سنگسار گردد.",
            "32": "و هرگاه شخصی گودالی (یا چاهی در جای رفت و آمد همگانی) باز كند یا كه شخصی (در جای رفت و آمد همگانی) گودالی بكند و آن را نپوشاند و گاو یا الاغی آن‏جا بیفتد.",
            "33": "مالك گودال (موجد این خطر) تاوان داده پول به صاحب چارپا تادیه كند (برگرداند) و آن (حیوان مرده) برای او بماند.",
            "34": "و هر گاه گاو كسی گاو همنوعش را بزند كه بمیرد (در صورتی‌كه بهای هر دو گاو در زنده بودنشان برابر باشد) آن گاو زنده را فروخته پولش را نصف كنند و آن (گاو) مرده را هم نصف نمایند.",
            "35": "اگر معلوم شد كه گاو از پیش، شاخ‌زن بوده و صاحبش مواظب آن نبوده حتماً گاوی به جای آن گاو عوض بدهد و آن گاو مرده برای او بماند.",
            "36": "هرگاه شخصی گاو یا بره‌ای را بدزدد و آن را ذبح كرده یا بفروشد به‌جای آن گاو، پنج گاو، و به جای آن بره، چهار بره عوض بدهد."
        },
        "21": {
            "0": "اگر دزد در حال خراب كردن (دَر و دیوار یا احداث نقب) یافته شود و ضربت خورده بمیرد، خونش بازخواست ندارد.",
            "1": "اگر پس از طلوع آفتاب (كشته شود) خونش بازخواست دارد. حتماً (دزد بهای اشیاء دزدیده شده را) باز پرداخت كند. اگر ندارد به‌خاطر دزدیش (به غلامی) فروخته خواهد شد.",
            "2": "اگر مال دزدیده شده – گاو یا الاغ یا بره‌ی زنده، در اختیار او پیدا شود دو برابر عوض بدهد.",
            "3": "هرگاه شخصی كشتزار یا تاكستانی را از بین ببرد یعنی چهارپایش را آزاد بگذارد تا در كشتزار شخص دیگری خرابكاری نماید از بهترین كشتزار و بهترین تاكستانش عوض بدهد.",
            "4": "هرگاه آتش (از حدود كسی) بیرون آید و به خارهایی برسد و توده‌ی محصول یا حاصل درو نشده، یا كشتزاری بسوزد، حتماً كسی كه موجب آتش‌سوزی شده است (زیان) آتش‌سوزی را كاملاً بپردازد.",
            "5": "هرگاه شخصی پول یا اشیایی برای نگهداری (بدون مزد نگهداری) به همنوعش بدهد و از خانه‌ی آن شخص دزدیده شود اگر دزد پیدا شود، دو برابر عوض بدهد.",
            "6": "اگر دزد پیدا نشود صاحب‌خانه (امانت‌دار) كه به مال همنوعش دست‌درازی نكرده است (برای قسم خوردن) نزد داور بیاید.",
            "7": "در هر مورد كوتاهی كردن (در امانت داری) در مورد گاو و الاغ و بره، در مورد لباس و هر گمشده‌ای كه (شاهدی) بگوید كه این همان (گمشده) است ادعای هر دو نزد داور برده شود. كسی كه داور محكومش كند دو برابر به طرف خود بپردازد.",
            "8": "هرگاه شخصی الاغ یا گاو یا بره و یا هر چارپایی را به رفیقش بدهد كه (در قبال مزد) نگهداری كند و چارپا بمیرد یا عضوش بشكند یا به اسارت برده شود، و شاهدی نباشد.",
            "9": "بین دو طرف، قسم خداوند باشد كه (امانت‌دار) به مال همنوعش دست‌درازی نكرده است و صاحب (آن امانت قسم را) بپذیرد (امانت‌دار) عوض ندهد.",
            "10": "و اگر حقیقتاً از پیش وی دزدیده شود (امانت‌دار) به صاحبش عوض بدهد.",
            "11": "اگر واقعاً (به‌وسیله‌ی درندگان) نخجیر شده باشد (مانده) آن‏را برای دلیل می‏آورد. عوض آن نخجیر شده را ندهد.",
            "12": "و هرگاه شخصی از همنوعش (چیزی) قرض بگیرد و (آن چیز) شكسته شود یا بمیرد، در صورتی‌كه صاحبش همراهش نباشد، (قرض گیرنده) حتماً عوض بدهد.",
            "13": "اگر صاحبش همراهش باشد عوض ندهد. اگر (آن چیز) كرایه‌ای باشد (فقط) كرایه‌اش به او (صاحبش) تعلق می‌گیرد.",
            "14": "و هرگاه مردی دوشیزه‌ای را كه نامزد نیست فریب داده با او همخوابی نماید باید حتماً با پرداخت مهریه، او را به عقد خود درآورد.",
            "15": "اگر پدرش از دادن دختر به وی ابا كند، مطابق مهریه‌ی دوشیزگان، پول (به‌عنوان جریمه) بپردازد.",
            "16": "جادوگر را زنده نگذار.",
            "17": "هر كس با چارپایی همخوابی كند حتماً كشته شود.",
            "18": "كسی كه برای بت ذبح كند كشته شود، مگر اینكه فقط برای خداوند (ذبح كرده باشد).",
            "19": "و غریب را مغبون نكن و در فشار نگذار چون‌كه در سرزمین مصر غریب بودید.",
            "20": "هیچ بیوه‌زن و یتیمی را نرنجانید.",
            "21": "و اگر واقعاً او را برنجانی همین‏كه نزد من فریاد برآورد حتماً به فریادش گوش فرا خواهم داد.",
            "22": "خشم من افروخته گشته شما را در جنگ به كشتن می‌دهم تا زنانتان بیوه و بچه‌هایتان یتیم بمانند.",
            "23": "اگر به قوم من – فقیری كه پیش تو است وام دهی نسبت به او چون طلبكار نباش. بر آن نزول تعیین نكن.",
            "24": "اگر پوشاك همنوعت را گرو بگیری تا غروب آفتاب آن را به وی پس بده.",
            "25": "زیرا آن تنها پوشاك وی است. آن لباس برای (پوشاندن) بدنش است. در چه چیزی بخوابد؟ (رختخوابش هم حالت لباس دارد) چنین مقرر است موقعی كه نزد من فریاد برآورد چون‏‎كه من مهربانم گوش فرا خواهم داد.",
            "26": "بزرگان (قوم) را ناسزا نگو و رئیس قومت را نفرین نكن.",
            "27": "(تقدیم كردن) نوبر و هدیه‌ات را به تاخیر نینداز. پسرهایی را كه نخست‌زاد باشند به من اختصاص بده.",
            "28": "در مورد گاوهایت و در مورد گوسفندانت همین كار را بكن (اول‌زاد آن‏ها) هفت روز نزد مادرش بماند از روز هشتم (و به بعد) به من اختصاصش بده.",
            "29": "و برای من مردمی مقدس باشید و گوشت نخجیر شده در محل تاخت و تاز درندگان را نخورید. آن‏را پیش سگ بیندازید."
        },
        "22": {
            "0": "شایعه‌ی بی‌اساس را انتشار نده. با ظالم همدست نشو تا (برای او) شاهد دروغین باشی.",
            "1": "(خطاب به داوران) برای محكومیت‌ها(ی اعدام) دنباله رو اكثریت نباش (بلكه از حقیقت پیروی كن) و در مرافعه به منظور پیروی از اكثریت رای ندهی كه موجب تایید اكثریت شوی (بلكه رای حقیقی خود را بده).",
            "2": "و از بینوا (هم) در مرافعه‌اش طرفداری نكن.",
            "3": "هرگاه با گاو دشمنت یا با الاغش كه سرگردان باشد برخورد كنی، حتماً آن را به وی بازگردان.",
            "4": "هرگاه الاغ دشمنت را دیدی كه زیر بارش خوابیده مبادا از كمك كردن به او خودداری كنی، حتماً با او یاری نما.",
            "5": "حق بیچاره‌ات را در مرافعه‌اش پایمال نكن.",
            "6": "از سخن دروغ دوری جو و شخص بی‌گناه و درستكار را نكش، زیرا ظالم را مبرا نخواهم كرد.",
            "7": "و رشوه نگیر چون‏كه رشوه اشخاص بصیر را كور می‌كند و سخنان اشخاص منصف را منحرف می‌سازد.",
            "8": "و غریب را زیر فشار قرار نده و شما احساسات غریب را می‌شناسید زیرا در سرزمین مصر غریب بودید.",
            "9": "و شش سال زمینت را كشت كن و محصولش را جمع‌آوری نما.",
            "10": "و (سال) هفتم رهایش كرده، آزادش بگذار تا بیچارگان قومت (محصول آن را) بخورند و زیادی آن‏ها را حیوان صحرا بخورد. در مورد تاكستانت و زیتونت هم همین كار را بكن.",
            "11": "شش روز كارهایت را انجام بده و روز هفتم تعطیل كن تا اینكه گاوت و الاغت استراحت كنند و فرزند كنیزت و آن غریب تجدید قوا نماید.",
            "12": "و در مورد آنچه كه به شما گفتم مواظب باشید و نام معبودان دیگر را ذكر ننمایید. (نام آن‏ها) از دهانت شنیده نشود.",
            "13": "سه بار در سال برای من جشن بگیر.",
            "14": "الف) عید فطیر را در ماه آویو – نیسان (بهار) كه در آن زمان از مصر بیرون آمدی. همان‏گونه كه به تو دستور دادم رعایت كرده، هفت روز فطیر بخور و در پیشگاه من دست خالی حضور نیابید.",
            "15": "ب) و عید درو، نوبرهای محصولاتت كه در كشتزار كشت می‌كنی. ج) و عید جمع‌آوری (محصولات) در پایان سال یعنی موقعی كه محصولاتت را از كشتزار جمع‌آوری می‌كنی.",
            "16": "سه بار در سال هر مذكری از تو در پیشگاه سرور عالم، خداوند حضور یابد.",
            "17": "با (بودن) حامِص (خمیر مایه‌دار) بره‏ی قربانی (پسَح) مرا ذبح نكن و پیه (بره) قربانی من تا بامداد باقی نماند.",
            "18": "اولین نوبرهای (محصول) زمینت را به خانه‌ی خداوند خالقت بیاور. بچه‌ی چارپای حلال‌گوشت را در شیر مادرش نپز.",
            "19": "اینك من فرشته‌ای پیشاپیش تو می‌فرستم تا تو را در راه محافظت كند و تو را به آن مكانی كه آماده كرده‌ام، بیاورد.",
            "20": "در برابر وی احتیاط كن و از سخنش اطاعت نما. از (دستور) او سرپیچی نكن. از آن‏جایی كه به‌نام من سخن می‌گوید شما را نخواهد بخشید.",
            "21": "اما اگر كاملاً از سخنش اطاعت كنی و به هر آنچه بگویم عمل نمایی، دشمنانت را دشمن خواهم داشت و با بدخواهانت مخالفت خواهم كرد.",
            "22": "زیرا فرشته‌ی من پیشاپیش تو خواهد رفت و تو را به (سرزمین) اِمُوری و حیتی و پریزی و كِنَعَنی (کنعانی) و حیوی و یووسی وارد كرده آن‌(ها) را نابود خواهم نمود.",
            "23": "به معبودهای ایشان سجده نكن و آن‏ها را پرستش ننما و مانند آن‏ها عمل مكن. بلكه آن‏ها را كاملاً از بین ببر. حتماً سكوهای (پرستشگاه) آن‏ها را خرد كن.",
            "24": "خداوند خالق خودتان را پرستش كنید تا نان و آبت را بركت دهد و بیماری را از میان تو دور خواهم ساخت.",
            "25": "در سرزمینت داغ دیده و سقط كننده و نازا نخواهد بود. تعداد روزهای عمرت را كامل خواهم كرد.",
            "26": "وحشتم را پیشاپیش تو روانه كرده و تمام (افراد) آن قومی را كه بین آن‏ها وارد شوی آشفته خواهم كرد و تمام دشمنانت را وادار به فرار از تو خواهم نمود.",
            "27": "زنبورهای سرخ را پیشاپیش تو خواهم فرستاد تا حیوی و كِنَعَنی (کنعانی) و حیتی را از جلو تو براند.",
            "28": "طی یك سال آن(ها) را از پیش تو نخواهم راند، مبادا آن سرزمین ویرانه شده و حیوان صحرا علیه تو زیاد گردد.",
            "29": "كم‌كم آن(ها) را از جلو تو می‌رانم تا بارور شوی و آن سرزمین را به ارث ببری.",
            "30": "قلمروت را از دریای سرخ تا دریای پِلیشتیم (مدیترانه) و از بیابان تا آن نهر (فرات) قرار خواهم داد زیرا ساكنان آن سرزمین را به دست شما می‌دهم تا آن‏ها را از پیش خود برانی.",
            "31": "و با آن‏ها و با معبودانشان هم‌پیمان نشو.",
            "32": "در سرزمینت ساكن نشوند مبادا تو را در مقابل من خطا كار كنند چون‏كه معبودان آن‏ها را پرستش خواهی نمود و برای تو به منزله‌ی دامی خواهد شد."
        },
        "23": {
            "0": "و (خداوند) به مُشه (موسی) گفته بود: تو و اَهَرُون (هارون) ناداو و اَویهو و هفتاد (نفر) از محترمین ییسرائل (اسرائیل) نزد خداوند بالا آمده از دور سجده نمایید.",
            "1": "مُشه (موسی) به تنهایی به خداوند نزدیك آید و آن‏ها نزدیك نشوند و آن قوم همراه وی بالا نیایند.",
            "2": "مُشه (موسی) آمده برای آن قوم تمام سخنان خداوند و تمام آن احكام را تعریف كرده بود. همه‌ی آن قوم یك صدا جواب داده گفتند: تمام سخنانی را كه خداوند گفته است انجام خواهیم داد.",
            "3": "مُشه (موسی) تمام سخنان خداوند را نوشت و بامدادان سحرخیزی نموده، قربانگاهی در دامنه‌ی آن كوه و دوازده سكو برابر دوازده سبط‌های ییسرائل (اسرائیل) بنا كرد.",
            "4": "نوجوانان (نخست‌زاده‌های) ییسرائل (اسرائیل) را فرستاد و آن‏ها برای خداوند قربانی‌های سوختنی تقدیم كردند و گاوهایی به عنوان ذبح سلامتی ذبح كردند.",
            "5": "مُشه (موسی) نصف آن خون را گرفته در ظرف‌هایی قرار داد و نصف (دیگر) آن خون را بر قربانگاه پاشید.",
            "6": "پیمان‌نامه را گرفت و در حضور آن قوم خواند. آن‏ها گفتند، هرآنچه را كه خداوند گفته است انجام داده و اطاعت خواهیم كرد.",
            "7": "مُشه (موسی) آن خون را گرفت بر آن قوم پاشید گفت: این خون پیمانی است كه خداوند به‌خاطر تمام آن سخنان با شما منعقد نمود.",
            "8": "مُشه (موسی) و اَهَرُون (هارون)، ناداو و اَویهو و هفتاد نفر از محترمین ییسرائل (اسرائیل) بالا رفتند.",
            "9": "خداوند ییسرائل (اسرائیل) را دیدند. در زیر پاهایش قرصی شفاف شبیه یاقوت كبود به پاكی آسمان وجود داشت.",
            "10": "و (خداوند) به محترمین فرزندان ییسرائل (اسرائیل) آسیبی نرسانید. پس خداوند را در رویا دیده خوردند و نوشیدند.",
            "11": "خداوند به مُشه (موسی) گفت: بر آن كوه نزد من بالا بیا و آن‏جا بمان تا آن لوح‌های سنگی و تعلیمات و فرمان‌هایی را كه نوشتم برای تعلیم دادن به آن‏ها به تو بدهم.",
            "12": "مُشه (موسی) برخاست. همین‏طور یهُوشوعَ (یُوشَع) خادم او (برای بدرقه‌ی) مُشه به سوی كوه خداوند بالا رفت.",
            "13": "و به محترمین گفت: این‏جا منتظر ما بمانید تا نزد شما برگردیم و اینك اَهَرُون (هارون) و حور پیش شما هستند. كسی كه سخنی دارد به آن‏ها مراجعه نماید.",
            "14": "مُشه (موسی) به طرف آن كوه بالا رفت و ابر آن كوه را پوشانید.",
            "15": "جلال خداوند بالای كوه سینَی (سینا) باقی ماند. ابر شش روز آن (كوه) را پوشانید. روز هفتم (خداوند) از میان ابر مُشه (موسی) را صدا زد.",
            "16": "و منظره‌ی جلال خداوند در سر آن كوه به نظر فرزندان ییسرائل (اسرائیل) مثل آتش سوزانی بود.",
            "17": "مُشه (موسی) به میان ابر آمد و به‌طرف آن كوه بالا رفت. مُشه (موسی) در آن كوه چهل روز و چهل شب ماند."
        },
        "24": {
            "0": "خداوند به مُشه (موسی) چنین گفت:",
            "1": "به فرزندان ییسرائل (اسرائیل) صحبت كن برای من هدیه بگیرند. هدیه مرا از هر كس كه قلبش او را راغب كند بگیرند.",
            "2": "هدیه‌ای كه از آن‏ها خواهید گرفت، این است: طلا و نقره و مس.",
            "3": "و پشم رنگ شده‌ی لاجوردی و پشم رنگ‌شده‌ی ارغوانی و پشم رنگ شده‌ی قرمز و كتان نازك و پشم بز.",
            "4": "و پوست‌های قوچ رنگ‌شده به رنگ قرمز و پوست‌های تَحَش (نوعی پستاندار) و چوب‌های اقاقیا.",
            "5": "روغن برای روشنایی، عطریات برای روغن مسح و برای بخور داروها (ی یازده‌گانه).",
            "6": "سنگ‌های عقیق و سنگ‌های نگین برای پیش‌بند و برای سینه‌بند.",
            "7": "برای من مكان مقدس بسازند تا در میان آن‏ها ساكن شوم.",
            "8": "تركیب میشكان و تركیب تمام اسباب‌هایش را مانند آنچه كه من به تو نشان می‌دهم همان‌گونه بسازید.",
            "9": "صندوقی از چوب اقاقیا درست كنند. درازایش دو و نیم اَما، پهنایش یك و نیم اَما، و بلندیش یك و نیم اَما باشد (اَما واحد طول بوده است).",
            "10": "آن را با طلای ناب روكش كن آن را از داخل و خارج روكش كن و برای پیرامون آن حاشیه‌ای از طلا بساز.",
            "11": "چهار حلقه برای آن ریخته بر چهار كناره‌اش قرار بده، دو حلقه بر این طرفش و دو حلقه آن طرفش (باهم موازی) باشد.",
            "12": "تیرهایی از چوب اقاقیا درست كن و آن‏ها را از طلا روكش نما.",
            "13": "این تیرها را در حلقه‌های موجود بر دو طرف صندوق داخل كن تا به‌وسیله‌ی آن‏ها صندوق را حمل كنند.",
            "14": "تیرها در داخل حلقه‌های صندوق بمانند از آن دور نشوند.",
            "15": "لوحه‌های ده‌فرمان گواه (بر تجلی خداوند به فرزندان ییسرائل (اسرائیل) در كوه سینَی (سینا)) را كه به تو می‌دهم در آن صندوق بگذار.",
            "16": "سرپوشی از طلای ناب درست كن دو و نیم اَما درازای آن و یك و نیم اَما پهنای آن باشد.",
            "17": "دو «كِروویم» (فرشته‌هایی به شكل پسربچه و دختربچه) از طلا درست كن. آن‏ها را یك‌پارچه در دو سوی آن سرپوش بساز.",
            "18": "یك كِروو (فرشته) در انتهای این طرف باشد و یك كِروو در انتهای آن طرف باشد. كِرووها را بر دو انتهای آن از خود سرپوش بساز.",
            "19": "این «كِروویم» (فرشته‌ها) به‌طرف بالا بال گسترده باشند و با بال‌های خود روی سرپوش را بپوشانند. روبروی یكدیگر بوده و صورت‌های كِروویم به‌طرف سرپوش باشد.",
            "20": "آن سرپوش را از بالا روی آن صندوق قرار بده و لوحه‌های ده‌فرمان گواه (بر تجلی خداوند به فرزندان ییسرائل (اسرائیل) در كوه سینَی (سینا)) را كه به تو خواهم داد درون آن صندوق بگذار.",
            "21": "با تو در آن‏جا ملاقات خواهم داشت و از بالای سرپوش آن صندوق از میان آن دو كِروویم كه روی صندوق لوحه‌های ده‌فرمان گواه (بر تجلی خداوند به فرزندان ییسرائل (اسرائیل) در كوه سینَی (سینا) است) آنچه را كه برای فرزندان ییسرائل (اسرائیل) فرمان می‌دهم به تو خواهم گفت.",
            "22": "میزی از چوب اقاقیا درست كن. دو اَما درازای آن و یك اَما پهنای آن و یك و نیم اَما بلندیش باشد.",
            "23": "آن را از طلای ناب روكش كن و در پیرامون آن حاشیه‌ی طلا بساز.",
            "24": "در پیرامون، برای آن قابی به اندازه‌ی یك «طِفَح» (واحد درازا) بساز. در پیرامون، برای قابش حاشیه‌ی طلا درست كن.",
            "25": "چهار حلقه‌ی طلا برای آن بساز و آن حلقه را روی چهار كناری كه مال چهارپایه‌ی آن است قراربده.",
            "26": "حلقه‌ها برای حمل میز در مقابل آن قاب باشد تا جایگاه (ورود) تیرها شوند.",
            "27": "تیرها را از چوب اقاقیا درست كن و آن‏ها را با طلا روكش نما تا آن میز به‌وسیله‌ی آن‏ها حمل گردد.",
            "28": "قالب‌های نان و قاشق‌ها (جای كندری) و قیدهای ناودانی شكل و پایه‌های عمودی (آن میز) را كه (نان) به‌وسیله‌ی آن‏ها نگهداری می‌شود بساز. آن‏ها را از طلای ناب بساز.",
            "29": "روی آن میز نان دو رو بگذار. همیشه در حضور من باشد.",
            "30": "چراغدانی از طلای ناب درست كن. یكپارچه ساخته شود. پایه و شاخه‌(ی وسطی)، زینت‌های جام شكل، زینت‌های سیبی‌شكل، و زینت‌های گل‌شكل این چراغدان از خود آن باشد.",
            "31": "و شش شاخه از دو طرف آن منشعب شود. سه شاخه‌ی چراغدان از یك طرف آن و سه شاخه‌ی چراغدان از طرف دوم آن.",
            "32": "سه جام زینتی به شكل بادام، زینت سیبی‌شكل، زینت گل‌شكل در یك شاخه باشد و سه جام زینتی به شكل بادام، زینت سیبی‌شكل، زینت گل‌شكل در یك شاخه باشد. به همین منوال برای آن شش شاخه منشعب از چراغدان.",
            "33": "و در (شاخه‌ی وسطی) این چراغدان چهار جام بادامی شكل باشد (به اضافه‌ی) زینت‌های سیبی‌شكل و زینت‌های گل‌شكل آن.",
            "34": "و زیر دو شاخه از آن، زینت سیبی‌شكل باشد و نیز زیر دو شاخه از آن زینت سیبی‌شكلی باشد. و باز زیر دوشاخه از آن زینت سیبی‌شكلی باشد. برای شش شاخه‌ای كه از آن (شاخه‌ی وسطی) چراغدان منشعب می‌شود.",
            "35": "زینت‌های سیبی‌شكل و شاخه‌هایشان از خود آن چراغدان و تمام آن یكپارچه از طلای ناب باشد.",
            "36": "هفت چراغ آن را بساز. (كُوهِن (کاهن) به‌گونه‌ای) چراغ‌هایش را برافروزد كه (هركدام) به سمت شاخه‌ی میانی آن روشنایی دهد.",
            "37": "انبرهایش (كه برای گرفتن فتیله‌ها لازم است) و مجمرهایش از طلای خالص باشد.",
            "38": "آن (چراغدان) و همه اسباب‌ها را با یك كیكار از طلای ناب بساز.",
            "39": "نگاه كن و مطابق شكل آن‏ها كه در آن كوه نشانت داده می‌شود، بساز."
        },
        "25": {
            "0": "و میشكان را از ده پرده‌ی كتان نازك تابیده و پشم رنگ شده (به رنگ) لاجوردی و پشم رنگ‌شده (به‌رنگ) ارغوانی و پشم رنگ شده (به رنگ) سرخ درست كن. در (دو روی) آن (پرده‌ها) «كِروویم» (فرشته‌هایی) عمل نساج درست كن.",
            "1": "درازای یك پرده بیست و هشت اَما و پهنای آن چهار اَما، اندازه‌ای است برای تمام پرده‌ها.",
            "2": "پنج تا از آن پرده‏ها به یكدیگر پیوسته و پنج پرده‌ی دیگر به هم پیوسته باشند.",
            "3": "جادگمه‌هایی از پشم رنگ‌شده (به رنگ) لاجوردی بر لبه‌ی هر پرده در محل اتصال آن درست كن. همین‌گونه در لبه‌ی پرده‌ی آخری در محل اتصال دومی.",
            "4": "پنجاه جادگمه در پرده‌ی اول درست كن و پنجاه جادگمه در انتهای آن پرده در محل اتصال به دومی. جادگمه‌ها روبروی یكدیگر باشد.",
            "5": "پنجاه قلاب بساز و آن پرده‌ها را با این قلاب‌ها به یكدیگر متصل كن تا میشكان یك (واحد) شود.",
            "6": "پرده‌هایی از پشم بز برای چادر روی میشكان بساز. از آن پرده‌ها یازده تا درست كن.",
            "7": "درازای یك پرده سی اَما پهنای آن پرده چهار اَما اندازه‌ای است برای (هریك) از یازده پرده.",
            "8": "پنج تا از این پرده‌ها را جداگانه متصل كن و آن شش پرده را جداگانه و پرده‌ی ششمی را مقابل مدخل چادر تا كن.",
            "9": "پنجاه جادگمه بر لبه‌ی پرده‌ی انتهایی محل اتصال و پنجاه جادگمه بر لبه‌ی آن پرده محل اتصال دوم درست كن.",
            "10": "پنجاه قلاب مسی درست كن و قلاب‌ها را در جادگمه‌ها داخل كن و آن چادر را متصل نما تا یك (واحد) شود.",
            "11": "و دنباله‌ای كه از پرده‌های آن چادر زیاد آمده یعنی نصف آن پرده زیاد آمده را در پشت میشكان آویزان كن.",
            "12": "و از زیادی درازای آن چادر یك اَما به این طرف و یك اَما به آن طرف بر دو طرف میشكان برای پوشانیدن این طرف و آن طرف آن آویخته بماند.",
            "13": "برای آن چادر پوششی از پوست‌های رنگ قرمز شده‌ی قوچ درست كن و پوششی (دیگر) از پوست‌های تَحَش (نوعی پستاندار) از بالا.",
            "14": "و آن تخته‌های میشكان را از چوب اقاقیا درست كن، به‌طور عمودی قرار گیرند.",
            "15": "درازای هر تخته ده اَما و پهنای هر تخته یك و نیم اَما باشد.",
            "16": "هر تخته دو زبانه داشته باشد به یكدیگر كام و زبانه شود. همه‌ی تخته‌های میشكان را همین‌گونه درست كن.",
            "17": "تخته‌ها را برای میشكان بساز برای ضلع جنوبی بیست تخته.",
            "18": "و چهل‌پایه از نقره زیر آن بیست تخته درست كن زیر یك تخته دوپایه برای دوزبانه‌اش و زیر تخته‌ی دیگر دوپایه برای دو زبانه‌اش باشد.",
            "19": "و برای ضلع دومی میشكان طرف شمال بیست تخته.",
            "20": "پایه‌های آن‏ها چهل عدد از نقره باشد. زیر یك تخته دوپایه زیر هر تخته دوپایه باشد.",
            "21": "و برای انتهای میشكان طرف غرب شش تخته درست كن.",
            "22": "و دو تخته برای كنج‌های میشكان در انتها بساز.",
            "23": "(زبانه‌های تخته‌ها و پایه‌های نقره‌ای) از پایین با هم زوج زوج باشد و (تخته‌های مجاور به هم) از بالا هم نسبت به حلقه (چهارگوش) با هم زوج‌زوج باشد. همین‌گونه برای هر دو (تخته)ی آن‏ها یعنی برای دو (تخته‌)ی كنجی.",
            "24": "(و برای ضلع شرقی) هشت تخته و پایه‌ها نقره‌ای‌شان شانزده تا باشد: زیر یك تخته دوپایه و دوپایه‌ی دیگر زیر تخته‌ی دیگر.",
            "25": "پشت‌بندهایی از چوب اقاقیا درست كن. برای تخته‌های این ضلع (یعنی ضلع شمالی) میشكان پنج تا باشد.",
            "26": "و پنج پشت بند برای تخته‌های ضلع دومی (یعنی ضلع جنوبی) و پنج پشت‌بند برای تخته‌های ضلع انتهایی میشكان یعنی به طرف غرب.",
            "27": "و آن پشت‌بند میانی از این سر تا آن سر در وسط از داخل تخته‏ها رد می‏شود.",
            "28": "و آن تخته‌ها را روكش طلا كن و حلقه‌های آن‏ها را كه جای پشت‌بندها هستند از طلا درست كن و آن پشت‌بندها را روكش طلا كن.",
            "29": "میشكان را همان‌گونه كه در آن كوه به تو نشان داده شده طبق دستورش برپا نما.",
            "30": "پرده‌ی جایگاه دولوحه‌ی ده فرمان را از پشم رنگ‌شده (به‌رنگ) لاجوردی و پشم رنگ شده (به‌رنگ) ارغوانی و پشم رنگ‌شده (به‌رنگ) قرمز و كتان نازك تابیده درست كن روی آن استاد نساج شكل «كِروویم» (یعنی فرشته‌هایی به شكل پسربچه و دختربچه كه از دو رو كار نساجی باشد) درست كند.",
            "31": "آن (پرده) را روی چهار ستون (از چوب) اقاقیا روكش طلا شده كه میخ‌های سركجشان هم طلا باشد قرار بده (ستون‌ها) روی چهارپایه نقره باشد.",
            "32": "این پرده (پرده‌هایی كه بام را می‌پوشاند) را زیر قلاب‌ها قرار بده و صندوق لوحه‌های ده‌فرمان گواه (بر تجلی خداوند به فرزندان ییسرائل (اسرائیل) در كوه سینَی (سینا)) را در آن‏جا پشت آن پرده داخل (مكان فوق‌العاده مقدس) بگذار تا این پرده برای شما بین مكان مقدس و مكان فوق‌العاده مقدس جدایی اندازد.",
            "33": "آن سرپوش را در مكان فوق‌العاده مقدس روی صندوق لوحه‏های ده فرمان گواه (بر تجلی خداوند به فرزندان ییسرائل (اسرائیل) در كوه سینَی (سینا)) قرار بده.",
            "34": "آن میز را بیرون آن پرده و آن چراغدان را مقابل آن میز سمت ضلع جنوبی میشكان بگذار. آن میز را در سمت ضلع شمالی بگذار.",
            "35": "برای درگاه آن چادر پرده‌ای از پشم رنگ‌شده (به‌رنگ) لاجوردی و پشم رنگ‌شده (به‌رنگ) ارغوانی و پشم رنگ‌شده (به‌رنگ) قرمز و كتان نازك تابیده كار گلدوز درست كن.",
            "36": "و برای آن پرده پنج ستون (از چوب) اقاقیا درست كن و آن‏ها را روكش طلا نما و میخ‌های سركجشان طلا باشد و برای آن (ستون)ها پنج پایه‌ی مسی بریز."
        },
        "26": {
            "0": "قربانگاه (قربانی‌های سوختنی) را از چوب اقاقیا درست كن. پنج اَما درازا و پنج اَما پهنای آن قربانگاه مربع باشد و بلندیش سه اَما.",
            "1": "شاخ‌هایش را در چهارگوشه‌اش درست كن. شاخ‌هایش از خودش باشد و آن را با مس روكش كن.",
            "2": "خاكستردان‌هایش را برای این‏كه آن‏را جای خاكستر قرار بدهند درست كن و بیلچه‌ها و خون‌پاش‌ها و چنگال‌ها و مجمرهایش یعنی تمام اسبابش را از مس بساز.",
            "3": "برای آن (قربانگاه) شبكه‌ی توری مسی بساز و بر آن توری چهار حلقه‌ی مسی بر چهار كناره‌هایش درست كن.",
            "4": "آن (شبكه‌ی توری) را زیر حاشیه‌ی قربانگاه به پایین قرار بده. (به‌گونه‌ای كه) آن (شبكه‌ی توری) تا نیمه‌ی قربانگاه برسد.",
            "5": "برای قربانگاه تیرهایی درست كن. تیرهایی از چوب‌های اقاقیا و آن‏ها را از مس روكش كن.",
            "6": "تیرهایش وارد حلقه‌ها شود به‌گونه‌ای كه موقع حمل آن این تیرها بر دو پهلوی قربانگاه واقع گردد.",
            "7": "آن (قربانگاه) را توخالی از تخته بساز. همان‏گونه كه در كوه به تو نشان داده شد همان‏گونه بسازند.",
            "8": "حیاط میشكان را درست كن. در جهت جنوب برای حیاط پرده‌هایی از كتان نازك تابیده باشد. درازای این ضلع یكصد اَما باشد.",
            "9": "ستون‌های آن بیست تا و پایه‌هایشان بیست تا از مس. میخ‌های سركج آن ستون‌ها و زه‌هایشان از نقره باشد.",
            "10": "و همین‏گونه در سمت شمال در طول حیاط پرده‌هایی به درازای یكصد (اَما) و ستون‌های آن بیست عدد و پایه‌هایشان بیست تا از مس. میخ‌های سركج ستون‌ها و زه‌هایشان از نقره باشد.",
            "11": "و پهنای حیاط برای ضلع غربی پنجاه اَما باشد. ستون‌هایشان ده تا و پایه‌هایشان ده عدد باشد.",
            "12": "و پهنای حیاط برای ضلع شرقی پنجاه اَما باشد.",
            "13": "در كناره (ضلع شرقی) پانزده اَما پرده داشته باشد. ستون‌هایشان سه عدد و پایه‌هایشان سه تا باشد.",
            "14": "و در كناره‌ی دوم (ضلع شرقی) پانزده اَما پرده داشته باشد ستون‌هایشان سه عدد و پایه‌هایشان سه عدد باشد.",
            "15": "دَرِ بزرگ حیاط پرده‌ای به درازای بیست اَما از پشم رنگ‌شده (به رنگ) لاجوردی و پشم رنگ شده (به‌رنگ) ارغوانی و پشم رنگ‌شده (به رنگ) قرمز و كتان نازك تابیده گلدوزی شده داشته باشد. ستون‌های آن‏ها چهار تا و پایه‌هایشان چهار تا باشد.",
            "16": "تمام ستون‌های حیاط از اطراف با سیم‌های نقره زه‌بندی شده باشد. میخ‌های سركج آن‏ها از نقره و پایه‌هایشان از مس باشد.",
            "17": "درازای زمین یكصد اَما و پهنای (حیاط) پنجاه در پنجاه و بلندی (پرده‌ها) پنج اَما از كتان نازك تابیده بوده، پایه‌هایشان از مس باشد.",
            "18": "تمام افزارهای میشكان برای هر منظوری و تمام میخ‌های آن و تمام میخ‌های حیاط از مس باشد.",
            "19": "و تو به فرزندان ییسرائل (اسرائیل) دستور بده روغن زلال زیتون كوبیده برای چراغ نزدت بیاورند تا چراغ دائمی را روشن كنی.",
            "20": "در چادر محل اجتماع خارج از پرده‌ای كه پهلوی لوحه‌های ده‌فرمان گواه (بر تجلی خداوند به فرزندان ییسرائل (اسرائیل) در كوه سینَی (سینا)) است اَهَرُون (هارون) و فرزندانش آن را مرتب خواهند كرد تا اینكه از شامگاه تا بامداد در حضور خداوند (روشن) باشد. برای نسل اندر نسلشان قانون ابدی خواهد بود (كه این روغن) از مال فرزندان ییسرائل باشد."
        },
        "27": {
            "0": "و تو از میان فرزندان ییسرائل (اسرائیل) اَهَرُون (هارون) برادرت و پسرانش را با وی نزد خود بیاور تا برای من كِهانَت كند، اَهَرُون، ناداو، اَویهو، اِلعازار و ایتامار پسران اَهَرُون را.",
            "1": "برای اَهَرُون (هارون) برادرت لباس‌های مقدسی درست كن كه موجب احترام و افتخار او باشد.",
            "2": "و تو به همه دانایانی كه هر یك از آن‏ها را از جوهر عقل پر كرده‌ام سخن بگو تا لباس‌های اَهَرُون (هارون) را برای مختص نمودن وی و كِهانَت كردنش جهت من درست كنند.",
            "3": "و لباس‌هایی كه درست خواهند كرد این‏ها هستند. سینه‌بند و پیش‌بند و ردا و پیراهن پیچازی، عمامه و كمربند. برای اَهَرُون (هارون) برادرت و برای پسرانش لباس‌های مقدس درست كنند تا برای من كِهانَت نمایند.",
            "4": "و آن (خردمند)ها طلا و پشم رنگ‌شده (به‌رنگ) لاجوردی و پشم رنگ‌شده (به‌رنگ) ارغوانی و پشم رنگ‌شده (به‌رنگ) قرمز و كتان نازك را بگیرند.",
            "5": "پیش‌بند را از (نخ) طلا و پشم رنگ‌شده (به‌رنگ) لاجوردی و پشم رنگ‌شده (به‌رنگ) ارغوانی و پشم رنگ‌شده (به‌رنگ) قرمز و كتان نازك تابیده به طرز عمل استاد نساج درست كنند.",
            "6": "دو انتهای آن (سینه‌بند) دو بند سردوشی متصل به خود داشته باشد كه دو سر دیگر آن هم به یكدیگر متصل خواهد شد.",
            "7": "و بند پیش‌بندش كه روی آن قرار می‌گیرد مثل كار خود آن (پیش‌بند) از (نخ) طلا و پشم رنگ‌شده (به‌رنگ) لاجوردی و پشم رنگ‌شده (به‌رنگ) ارغوانی و پشم رنگ‌شده (به‌رنگ) قرمز و كتان نازك تابیده یك تكه باشد.",
            "8": "دو سنگ عقیق سلیمانی بگیر و نام‌های فرزندان ییسرائل (اسرائیل) را روی آن‏ها حكاكی كن.",
            "9": "به ترتیب تولدشان شش تا از نام‌های آن‏ها را روی آن یك سنگ و نام‌های آن شش‌تای باقیمانده را روی آن سنگ دوم.",
            "10": "بر این دو سنگ نام‌های فرزندان ییسرائل (اسرائیل) را، كار استاد گوهر تراش و مُهركَن حكاكی كن. آن‏ها را در جانگین‌های دور گرفته شده‌ی طلا درست كن.",
            "11": "این دو سنگ را روی سردوش‌های پیش‌بند قرار بده. برای فرزندان ییسرائل (اسرائیل) سنگ‌های یادگاری باشد و اَهَرُون (هارون) نام‌های آن‏ها را به عنوان یادبود به حضور خداوند روی دو شانه‌ی خود حمل نماید.",
            "12": "جانگین‌هایی از طلا (روی شانه‌ی پیش‌بند) بساز.",
            "13": "و دو زنجیر محدود (از شانه تا انتهای سینه‌بند) از طلای ناب به شكل طناب بافته بساز و این زنجیرهای طنابی‌شكل را بر آن جانگین‌ها قرار بده.",
            "14": "سینه‌بند داوری را كار هنرمند نساج درست كن. آن را مثل كار پیش‌بند درست كن. آن‏را از (نخ) طلا و پشم رنگ‌شده (به‌رنگ) لاجوردی و پشم رنگ‌شده (به‌رنگ) ارغوانی و پشم رنگ‌شده (به‌رنگ) قرمز و كتان نازك تابیده درست كن.",
            "15": "مربعی باشد دولا. یك وجب درازایش و یك وجب پهنایش.",
            "16": "با كارگذاشتن چهار ردیف سنگ قیمتی آن را تكمیل كن. ردیف اول ردیف عقیق سرخ، زبرجد و زمرد باشد.",
            "17": "و ردیف دوم فیروزه، یاقوت كبود و الماس.",
            "18": "و ردیف سوم یاقوت زعفرانی، عقیق و یاقوت ارغوانی.",
            "19": "و ردیف چهارم زمرد كبود، عقیق سلیمانی و یشم (این سنگ‌ها) موقع كارگذاشتنشان در طلا نگین شوند.",
            "20": "و این سنگ‌ها دوازده عدد به نام‌های فرزندان ییسرائل (اسرائیل) یعنی از روی نام‌های آن‏ها، نام هركدام از دوازده سبط (بر آن‏ها) به‌صورت مُهركَنی ساخته شده باشد.",
            "21": "روی آن سینه‌بند زنجیرهای محدود (از سینه‌بند تا شانه) به شكل بافته از طلای ناب درست كن.",
            "22": "برای آن سینه بند دو حلقه طلا بساز و این حلقه را بالای دو كناره‌ی سینه‌بند قراربده.",
            "23": "(دو سر) آن دو طناب طلا را به طرف كناره‌های آن سینه‌بند بر آن دو حلقه‌ی طلا قرار بده.",
            "24": "دو سر (دیگر) آن دو طناب را بر آن دو جانگین‌ها روی بندهای سردوش پیش‌بند به طرف جلو (پیش‌بند)ش قرار بده.",
            "25": "دو حلقه‌ی طلا درست كن و آن‏ها را بر دو كناره‌ی سینه‌بند یعنی روی آن لبه‌اش كه به طرف داخل پیش‌بند است نصب كن.",
            "26": "دو حلقه‌ی طلا(ی دیگر) بساز و آن‏ها را روی دوبند سردوش پیش‌بند در پایین به طرف جلو یعنی در برابر محل اتصال آن (بند سردوش یا كمربند) در بالای بند پیش‌بند قرار بده.",
            "27": "حلقه‌های سینه‌بند را با ریسمان تابیده از پشم رنگ‌شده (به‌رنگ) لاجوردی به حلقه‌های پیش‌بند ببندند تا بر بند پیش‌بند باقی بماند و آن سینه‌بند از روی آن پیش‌بند جابه‌جا نشود.",
            "28": "اَهَرُون (هارون) موقع ورودش به مكان مقدس نام‌های فرزندان ییسرائل (اسرائیل) را به‌وسیله‌ی سینه‌بند داوری كه روی قلبش است حمل نماید. در حضور خداوند یادبود دائمی باشد.",
            "29": "اوریم و تومییم را بین دولای سینه‌بند داوری قرار بده. در موقع آمدن اَهَرُون (هارون) به حضور خداوند روی قلبش باشد و اَهَرُون همیشه داوری (درباره‌ی) فرزندان ییسرائل (اسرائیل) را بر قلبش به حضور خداوند ببرد.",
            "30": "ردای آن پیش‌بند را تماماً از پشم رنگ‌شده (به‌رنگ)‌ لاجوردی درست كن.",
            "31": "دهانه‌ی (ردا برای عبور) سرش به طرف داخل باشد، گرداگرد دهانه‌اش سجاف سرخود، عمل بافنده داشته باشد برای آن‏كه پاره نشود، دهانه‌ای چون زره داشته باشد.",
            "32": "بر لبه‌ها(ی پایین ردا)یش برگرداگرد لبه‌های آن از پشم رنگ‌شده لاجوردی و پشم‌رنگ‌شده ارغوانی و پشم رنگ شده قرمز زینت‌هایی اناری شكل درست كن و گرداگرد آن زنگوله‌هایی از طلا در میان آن‏ها باشد.",
            "33": "بر لبه‌های آن ردا زنگوله‌های طلا و زینت اناری‌شكل، زنگوله طلا و زینت اناری شكل باشد.",
            "34": "(این ردا) هنگام خدمت كردن به تن اَهَرُون (هارون) باشد تا هنگامی كه به مكان مقدس به حضور خداوند می‌آید صدای (زنگ‌های) آن شنیده شود. همین‏طور در موقع بیرون رفتنش تا نمیرد.",
            "35": "ورقه نازكی از طلای ناب درست كن و روی آن (كلمه‌های) قُودش لَدُونای (مقدس برای خداوند) را حكاكی كن.",
            "36": "و آن را با ریسمان تابیده‌ای از پشم رنگ‌شده (به‌رنگ) لاجوردی نصب نما و كنار عمامه قرار داشته باشد، به‌طرف جلو آن عمامه باشد.",
            "37": "(آن ورقه‌ی نازك طلا) روی پیشانی اَهَرُون (هارون) باشد و اَهَرُون گناه (احتمالی) وقفیات یعنی هر نوع هدیه مقدسی را كه فرزندان ییسرائل (اسرائیل) وقف کنند (و ناآگاهانه خلاف موازین شرع باشد) متحمل شود. همیشه (در حین خدمت) روی پیشانی او باشد تا برای آن‏ها در حضور خداوند (آن وقف) مقبول افتد.",
            "38": "آن پیراهن را از كتان نازك پیچازی درست كن. عمامه را از كتان نازك درست كن. كمربند را (از) كار گلدوزی بساز.",
            "39": "و برای فرزندان اَهَرُون (هارون) پیراهن‌ها و كمربندهایی تهیه كن و برای آن‏ها كلاه‌های لبه‌دار به‌منظور احترام و افتخار درست كن.",
            "40": "آن‏ها را به اَهَرُون (هارون) برادرت و به پسرانش همراه وی بپوشان و آنان را مسح نما و منصوب كن و اختصاص بده تا برای من كِهانَت نمایند.",
            "41": "برای آن‏ها به منظور پوشانیدن قسمت شرمگاه، شلوارهای نخی درست كن، از كمر تا ران‌ها باشد.",
            "42": "موقع ورود آن‏ها به چادر محل اجتماع یا نزدیك‌شدن آن‏ها به قربانگاه برای خدمت در مكان مقدس (این لباس‌ها) بر تن اَهَرُون (هارون) و بر تن پسرانش باشد و مرتكب گناه نشوند تا نمیرند. برای او و برای نسلش بعد از او قانون ابدی است."
        },
        "28": {
            "0": "و كاری كه برای آن‏ها می‌كنی تا آن‏ها را اختصاص دهی برای من كِهانَت كنند اینست. یك گاو نر جوان و دو قوچ بی‌عیب بگیر.",
            "1": "و نان‏های فطیر و قرص‌های فطیر سرشته در روغن و فطیرهای نازك روغن‌مالی شده. آن‏ها را از آرد نرم گندم درست كن.",
            "2": "آن‏ها را روی سبدی بگذار. آن‏ها را با آن سبد و همراه آن گاو و آن دو قوچ تقدیم بدار.",
            "3": "و اَهَرُون (هارون) و پسرانش را نزد درگاه چادر محل اجتماع نزدیك كرده آن‏ها را در آب غسل بده.",
            "4": "لباس‌ها؛ آن پیراهن و ردای (حامل) آن پیش‌بند و خود آن پیش‌بند و آن سینه‌بند را بردار و به اَهَرُون (هارون) بپوشان و با بند پیش‌بند به آن ببند.",
            "5": "آن عمامه را بر سرش بنه و آن تاج مقدس را كنار آن عمامه قرار بده.",
            "6": "روغن مسح را بردار و بر سرش بریز و او را مَسح كن.",
            "7": "پسرانش را پیش‌آور و به آن‏ها پیراهن بپوشان.",
            "8": "به (كمر) آن‏ها به اَهَرُون (هارون) و پسرانش كمربند ببند و كلاه‌های لبه‌دار بر سرشان بگذار و كِهانَت به‌صورت قانون ابدی متعلق به آن‏ها باشد و اَهَرُون و پسرانش را منصوب كن.",
            "9": "آن گاو نر را به پیش چادر محل اجتماع نزدیك كن و اَهَرُون (هارون) و پسرانش دست‌های خود را روی سر آن دو گاو تكیه دهند.",
            "10": "و آن گاو نر را به حضور خداوند در درگاه چادر محل اجتماع ذبح كن.",
            "11": "از خون آن گاو نر بردار و با انگشت روی شاخ‌های آن قربانگاه بمال و تمام (بقیه‌ی) آن خون را بر پایه‌ی آن قربانگاه بریز.",
            "12": "و تمام آن پیهی كه احشاء را می‌پوشاند و آن غشای روی جگر و آن دو كلیه و پیهی را كه روی آن‏هاست بردار و بر آن قربانگاه دود نما.",
            "13": "و گوشت آن گاو نر و پوستش و مدفوعش را بیرون از اردوگاه در آتش بسوزان. قربانی خطاست.",
            "14": "یك قوچ را بردار و اَهَرُون (هارون) و پسرانش دستان خود را بر سر آن قوچ تكیه دهند.",
            "15": "آن قوچ را ذبح كن و خونش را برداشته روی آن قربانگاه گرداگرد بپاش.",
            "16": "و آن قوچ را به قطعاتش تقسیم نموده احشایش و پاچه‌هایش را بشوی و كنار قطعات و كله‌اش بگذار.",
            "17": "و تمام آن قوچ را بر قربانگاه دود كن. برای خداوند قربانی سوختنی است. بوی خوش‌آیند بوده برای خداوند قربانی طعمه‌ی آتش (قربانگاه) می‌باشد.",
            "18": "و آن قوچ دوم را بردار و اَهَرُون (هارون) و پسرانش دستان خود را روی سر آن قوچ تكیه دهند.",
            "19": "آن قوچ را ذبح كن و از خونش بردار و روی نرمه‌ی گوش راست اَهَرُون (هارون) و پسرانش و روی شست دست راستشان و روی شست پای راستشان بمال و (بقیه‌ی) آن خون را روی قربانگاه گرداگرد بپاش.",
            "20": "و از آن خونی كه روی قربانگاه است و از آن روغن مسح بردار و بر اَهَرُون (هارون) و بر لباس‌هایش و بر پسرانش و بر لباس‌های پسرانش همراه وی بیفشان تا او و لباس‌هایش و پسرانش و لباس‌های پسرانش با او تقدیس شوند.",
            "21": "و از آن قوچ پیه و دنبه و پیهی كه احشاء را می‌پوشاند و غشای جگر و دو كلیه و پیهی كه بر آن‏هاست و ساق راست را بردار چون‏كه قوچی است تقدیمی به مناسبت انتصاب (كُوهِن (کاهن)).",
            "22": "و یك گرده نان و یك قرص نان روغنی و یك نان نازك از سبد فطیرهایی كه حضور خداوند است (بردار).",
            "23": "و همه را بر كف دستان اَهَرُون (هارون) و بر كف دستان پسرانش بگذار و آن‏ها را به حضور خداوند تكان بده.",
            "24": "سپس آن‏ها را از دستشان بگیر و بر قربانگاه با آن قربانی سوختنی به‌منظور بویی مطبوع به حضور خداوند دود كن. سهم خداوند طعمه‌ی آتش (قربانگاه) است.",
            "25": "و آن سینه را از قوچ نمایانگر انتصاب كُوهِن (کاهن) كه متعلق به اَهَرُون (هارون) است بردار و آن‏را به حضور خداوند تكان بده و سهمی برای تو باشد.",
            "26": "آن سینه‌ی جنبانیدنی و ساق (پای) هدیه‌ای را كه جنبانیده شد و هدیه گشت از آن قوچ نمایانگر انتصاب كُوهِن (کاهن) از آنچه كه متعلق به اَهَرُون (هارون) و از آنچه متعلق به پسرانش است (به‌خودت) اختصاص بده.",
            "27": "(سینه‌ی جنبانیدنی و ساق پای هدیه) از مال فرزندان ییسرائل (اسرائیل) به‌صورت قانون ابدی متعلق به اَهَرُون (هارون) و پسرانش باشد. چون هدیه است هدیه‌ای كه از مال فرزندان ییسرائل از ذبایح تندرستیشان خواهد بود. این هدیه‌ی آن‏ها متعلق به خداوند است.",
            "28": "و لباس‌های مقدسی كه مال اَهَرُون (هارون) است بعد از وی از آن پسرانش باشد تا به‌وسیله‌ی آن (لباس)ها مسح شوند و به‌وسیله‌ی آن‏ها آنان را منصوب كنند.",
            "29": "از پسرانش آن كُوهِنی (کاهنی) كه برای خدمت كردن در مكان مقدس به چادر محل اجتماع جای وی بیاید هفت روز آن‏ها را بپوشد.",
            "30": "و از آن قوچ تقدیمی به مناسبت انتصاب (اَهَرُون (هارون) و پسرانش به كِهانَت) بردار و (بقیه‌ی) گوشتش را در مكان مقدس بپز.",
            "31": "اَهَرُون (هارون) و پسرانش در درگاه چادر محل اجتماع، گوشت آن قوچ و نانی را كه در آن سبد است بخورند.",
            "32": "و آن (چیز)ها را كه به‌وسیله‌ی آن‏ها گناهشان بخشوده شده است، بخورند تا آن‏ها را منصوب كرده و تقدیس نمایی و نظر به اینكه آن (گوشت قربانی) مقدس می‌باشد بیگانه‌ای (غیر كُوهِن (کاهن) از آن) نخورد.",
            "33": "و اگر از این گوشت تقدیمی به مناسبت انتصاب كُوهِن (کاهن) و از این نان تا بامداد زیاد آمد، زیادی را با آتش بسوزان. نظر به اینكه مقدس است خورده نشود.",
            "34": "در مورد اَهَرُون (هارون) و پسرانش این‏طور عمل كن. طبق آنچه كه به تو فرمان دادم هفت روز برنامه‌ی انتصاب شدنشان را اجرا كن.",
            "35": "و هر روز گاو نری به‌عنوان قربانی خطا به‌خاطر بخشودگی‌ها تقدیم كن و در حین طلب عفو كردنت كنار آن قربانگاه آن را مطهر كن و آن‏را مسح كن تا آن‏را تقدیس نموده باشی.",
            "36": "هفت روز قربانگاه را تطهیر نموده مقدسش كن تا آن قربانگاه فوق‌العاده مقدس گردد. آنچه با آن قربانگاه تماس یابد مقدس شود.",
            "37": "و آنچه بر قربانگاه تقدیم خواهی كرد اینست: بره‌ی (هشت روزه تا) یكساله به‌طور دائم هر روز دو رأس.",
            "38": "یك بره را در بامداد تقدیم نموده و آن بره‌ی دوم را هنگام عصر تقدیم كن ...",
            "39": "و یك دهم (ایفا) آرد نرم سرشته در یك چهارم هین (پیمانه‌ی مایعات) روغن (زیتون) كوبیده، و مایع ریختنی یك چهارم هین شراب برای هر بره‌ای.",
            "40": "و بره‌ی دوم را هنگام عصر (از نیم ساعت بعدازظهر تا غروب آفتاب) تقدیم كن و برای آن مانند هدیه‌ی آردی و مایع ریختنی آن در بامداد تقدیم نما. به منظور بوی خوش‌آیند برای خداوند قربانی طعمه‌ی آتش (قربانگاه) است.",
            "41": "قربانی سوختنی دائم (همه روزه) برای نسل اندر نسل شما در درگاه چادر محل اجتماع در حضور خداوند باشد همان جایی كه با شما ملاقات خواهم كرد تا در آن‏جا با تو صحبت كنم.",
            "42": "آن‏جا با فرزندان ییسرائل (اسرائیل) ملاقات خواهم كرد تا (آن میشكان) به‌وسیله‌ی جلال من مقدس شود.",
            "43": "چادر محل اجتماع و آن قربانگاه را مقدس خواهم كرد و اَهَرُون (هارون) و پسرانش را مقدس خواهم نمود تا برایم كِهانَت كنند.",
            "44": "در میان فرزندان ییسرائل (اسرائیل) ساكن گشته برای آن‏ها داور خواهم بود.",
            "45": "تا بدانند كه من خداوند خالقشان هستم كه آن‏ها را از سرزمین مصر بیرون آوردم تا در میان آنان ساكن شوم. من خداوند خالق ایشان هستم."
        },
        "29": {
            "0": "قربانگاهی بساز كه محل سوزاندن بخور (داروهای یازده‌گانه‌ی معطر) باشد. آن را از چوب‌های اقاقیا بساز.",
            "1": "یك اَما درازایش و یك اَما پهنایش مربع باشد و دو اَما بلندیش، شاخ‌هایش از خود آن باشد.",
            "2": "آن‏را با طلای ناب روكش كن یعنی بالایش و گرداگرد دیواره‌هایش و شاخ‌هایش را. برای آن، گرداگرد حاشیه‌ی طلا بساز.",
            "3": "و دو حلقه‌ی طلا برای آن در زیر حاشیه‌اش بساز. بر دو پهلویش بساز (این دو حلقه را) در دو طرف آن نصب كن تا جایی برای تیرها باشد كه به‌وسیله‌ی آن‏ها آن (قربانگاه) را حمل كنند.",
            "4": "تیرها را از چوب‌های اقاقیا ساخته آن‏ها را با طلا روكش كن.",
            "5": "آن را جلوپرده‌ای كه پهلوی صندوق لوحه‌های ده‌فرمان گواه (بر تجلی خداوند به فرزندان ییسرائل (اسرائیل) در كوه سینَی (سینا)) می‌باشد یعنی جلو سرپوش صندوقی كه روی همان لوحه‌هاست جایی كه با تو ملاقات خواهم كرد قرار بده.",
            "6": "اَهَرُون (هارون) هر بامداد روی آن، بخور داروهای (یازده‌گانه) معطر را دود كند. موقعی كه چراغ‌ها را مرتب می‌كند آن‏را دود نماید.",
            "7": "و در موقعی كه اَهَرُون (هارون) آن چراغ‌ها را روشن می‌كند (داروهای یازده‌گانه معطر را) هنگام عصر (از نیم ساعت بعد از ظهر تا غروب آفتاب) به عنوان بخور دائمی (همه روزه) به حضور خدا برای نسل اندر نسلتان دود كند.",
            "8": "بخوری كه با این نسبت و تركیب نباشد و قربانی سوختنی و هدیه‌ی آردی روی آن (قربانگاه بخور) نبرید و مایع ریختنی روی آن نریزید.",
            "9": "اَهَرُون (هارون) سالی یكبار كنار شاخ‌های آن (قربانگاه) طلب عفو كند. در تمام نسل‌هایتان از خون قربانی خطای مخصوص كیپور سالی یكبار بر آن بمالد. آن قربانگاه برای خداوند فوق‌العاده مقدس است.",
            "10": "خداوند به مُشه (موسی) چنین سخن گفت.",
            "11": "هنگامی كه فرزندان ییسرائل (اسرائیل) -آن‏هایی را كه مشمول سرشماری می‌شوند، سرشماری می‌كنی، در موقع شمردن آن‏ها هر مردی بهای رفع بلا از جانش را به خداوند بدهد تا در موقع شمارش آن‏ها برای ایشان بلایی پیش نیاید.",
            "12": "هركس برای سرشماری رد می‌شود این را بدهد. نیم‌شِقِل بر حسب شِقِل مقدس. این شِقِل (معادل) بیست گِرا است نصف این شِقِل هدیه‌ای از آن خداوند است.",
            "13": "از بیست‌ساله به بالا هركس برای سرشماری رد می‌شود هدیه‌ی خداوند را تقدیم كند.",
            "14": "برای دادن هدیه‌ی خداوند به منظور رفع بلا از جان‏هایتان، پولدار (بر این وزن) نیفزاید و فقیر از نیم شِقِل نكاهد.",
            "15": "پول این رفع بلاها را از فرزندان ییسرائل (اسرائیل) بگیر و آن را برای كار چادر محل اجتماع اختصاص بده و برای فرزندان ییسرائل (اسرائیل) برای رفع بلا از جان‏هایتان در حضور خداوند به منزله‌ی یادبودی باشد.",
            "16": "خداوند به مُشه (موسی) چنین سخن گفت:",
            "17": "برای شستشو، دستشویی مسی بساز كه پایه‌اش (هم)‌ از مس باشد و آن را بین چادر محل اجتماع و بین قربانگاه (مسی) قرار داده در آن آب بریز.",
            "18": "اَهَرُون (هارون) و پسرانش دست‌ها و پاهای خود را با آن (آب) بشویند.",
            "19": "موقع ورودشان به چادر محل اجتماع یا موقع نزدیك شدن آن‏ها به قربانگاه به منظور خدمت یا دودكردن هدیه‌ی طعمه‌ی آتش (قربانگاه) برای خداوند، با آب بشویند تا نمیرند.",
            "20": "دست‌ها و پاهای خود را بشویند تا نمیرند و برای آن‏ها، برای وی و ذریه‌اش در تمام دوره‌هایشان قانون ابدی باشد.",
            "21": "خداوند به مُشه (موسی) چنین سخن گفت:",
            "22": "و تو خود عطریات عالی بگیر. مُر (نوعی صمغ معطر) خالص پانصد (واحد) و دارچین معطر نصف آن دویست و پنجاه (واحد) و نی عطر دار دویست و پنجاه (واحد).",
            "23": "سلیخه پانصد (واحد) با شِقِل مقدس و روغن زیتون یك هین (پیمانه‌ی مایعات).",
            "24": "با آن، روغن مسح مقدس درست كن. تركیبی معطر كار عطرساز باشد. روغن مسح مقدس خواهد بود.",
            "25": "با آن، چادر محل اجتماع و صندوق (لوحه‌های ده‌فرمان) گواه بر (تجلی خداوند به فرزندان ییسرائل (اسرائیل)) ...",
            "26": "و آن میز و تمام اسباب آن را و آن چراغدان و تمام اسبابش را و قربانگاه بخور را . . .",
            "27": "و قربانگاه قربانی سوختنی و تمام اسباب آن و آن دستشویی و پایه‌اش را.",
            "28": "آن‏ها را تقدیس كن تا فوق‌العاده مقدس باشند و هرچه با آن‏ها تماس یابد مقدس گردد.",
            "29": "و اَهَرُون (هارون) و پسرانش را مسح كن. آن‏ها را تقدیس نما، برای من كِهانَت كنند.",
            "30": "و به فرزندان ییسرائل (اسرائیل) صحبت كرده بگو برای تمام نسل‌هایتان این برای من روغن مسح خواهد بود.",
            "31": "روی بدن آدم ریخته نشود (تركیبی) با این نسبت نظیر آن درست نكنید. مقدس است. برای شما مقدس باشد.",
            "32": "شخصی كه مانند آن تركیب را بسازد و كسی كه از آن بر بیگانه بریزد از میان قوم خود نابود خواهد گردید.",
            "33": "خداوند به مُشه (موسی) گفت: داروهای خوشبو، بَلَسان و ناخنك و بارزد بگیر. داروهای خوشبو(ی دیگر) و كندر خالص مساوی یكدیگر باشند.",
            "34": "با آن بخور بساز. عطری عمل عطرساز مخلوط پاك و مقدس باشد.",
            "35": "(مقداری) از آن را نرم بسای و (قدری) از آن را جلو (لوحه‌های ده‌فرمان) گواه (بر تجلی خداوند به فرزندان ییسرائل (اسرائیل) در كوه سینَی (سینا)) در چادر محل اجتماع جایی كه با تو ملاقات خواهم داشت بگذار. برای شما فوق‌العاده مقدس باشد.",
            "36": "و این بخوری كه درست می‌كنی (تركیبی) به همان نسبت برای خودتان درست نكنید (این بخور) برای تو مقدس و به‌نام خداوند باشد.",
            "37": "كسی كه مانند آن تركیب را برای بوییدن آن درست كند از قوم خود نابود خواهد شد."
        },
        "30": {
            "0": "خداوند به مُشه (موسی) چنین گفت:",
            "1": "توجه كن بِصَلئِل پسر اوری پسر حور از سبط یهودا را نام بردم.",
            "2": "از نظر عقل و فهم و دانش و هر هنری او را از روح خداوند، سرشار نمودم.",
            "3": "برای انجام كارهای هنری برای كار كردن روی طلا و نقره و مس.",
            "4": "و برای سنگ قیمتی جهت نگین‌گذاری و در هنر كار چوب، به منظور انجام هركاری.",
            "5": "اینك من آهُلی‌آو پسر اَحیساماخ از سبط دان را تعیین كردم تا با وی باشد و در قلب هر خردمندی حكمت نهادم تا هرآنچه را كه به تو فرمان دادم، بسازند.",
            "6": "چادر محل اجتماع و صندوق (لوحه‌های ده‌فرمان) گواه (بر تجلی خداوند به فرزندان ییسرائل (اسرائیل) در كوه سینَی (سینا)) و سرپوشی كه روی آن است و تمام اسباب‌های آن چادر را.",
            "7": "و آن میز و اسبابش و آن چراغدان پاك و تمام اسبابش و قربانگاه بخور را.",
            "8": "و قربانگاه قربانی سوختنی و تمام اسبابش و دستشویی و پایه‌اش را.",
            "9": "پارچه‌های خدمت (برای حمل اشیاء مقدس در آن‏ها) را و لباس‌های مقدس را برای اَهَرُون كُوهِن (هارون کاهن) و لباس‌های پسرانش را برای كِهانَت كردن.",
            "10": "و روغن مسح و بخور داروهای (یازده‌گانه) معطر را برای معبد مقدس همان‏گونه كه به تو فرمان دادم بسازند.",
            "11": "خداوند به مُشه (موسی) چنین گفت:",
            "12": "و تو به فرزندان ییسرائل (اسرائیل) صحبت كرده بگو به هر صورت شبات‌ها (تعطیل‌ها)ی مرا رعایت نمایید زیرا بین من و شما در تمام نسل‌هایتان نشانه‌ای است كه بدانید كه من خداوند مقدس كننده‌ی شما هستم.",
            "13": "پس شبات را رعایت كنید چونكه برای شما مقدس است هركس آن را بی‌حرمت كند (آن را مانند روزهای عادی به‌شمار آورد) حتماً كشته شود، زیرا هركس كه در آن (روز) كاركند خود آن شخص از میان قومش نابود می‌گردد.",
            "14": "شش روز كار انجام گیرد و در روز هفتم شبات (تعطیل همه‌ی كارها) و استراحت كامل بوده از جانب خداوند مقدس است. هركس در روز شبات كار كند حتماً (به حكم دادگاه شرع) كشته شود.",
            "15": "فرزندان ییسرائل (اسرائیل) شبات را رعایت كنند تا اینكه شبات را نسل‌اندرنسل برای خود پیمان ابدی قرار دهند.",
            "16": "بین من و فرزندان ییسرائل (اسرائیل) برای ابد نشانه‌ای است كه خداوند آسمان و زمین را در شش روز درست كرد و در روز هفتم استراحت نموده آرام گرفت.",
            "17": "همین كه خداوند در كوه سینَی (سینا) صحبت كردن با وی را به پایان رسانید دو لوح ده‌فرمان گواه (بر تجلی خویش به فرزندان ییسرائل (اسرائیل)) لوحه‌های سنگی نوشته شده به قدرت خداوند را به مُشه (موسی) عطا فرمود."
        },
        "31": {
            "0": "آن مردم (مصریانی كه در خروج از مصر به فرزندان ییسرائل (اسرائیل) پیوسته بودند) دیدند كه مُشه (موسی) در فرود آمدن از كوه تاخیر كرده است. پس آن مردم كنار اَهَرُون (هارون) اجتماع نموده به او گفتند برخیز برای ما مظهری از رهبر (فناناپذیر) بساز كه پیشاپیش ما گام بردارد. زیرا نمی‌دانیم كه این مُشه (موسی) یعنی آن شخصیتی كه ما را از سرزمین مصر بیرون آورد چه بر سرش آمده است.",
            "1": "اَهَرُون (هارون) به آن‏ها گفت حلقه‌های طلایی را كه در گوش‌های زنان، پسران و دخترانتان است برداشته پیش من بیاورید.",
            "2": "تمام آن مردم حلقه‌های طلایی را كه در گوششان بود از خود جدا كرده پیش اَهَرُون (هارون) آوردند.",
            "3": "از دست آن‏ها گرفت و آن (طلاها) را با قلم حكاكی شكل داد و با آن گوساله‌ای ریختگی درست نمود. (آن مردمی كه همراه فرزندان ییسرائل (اسرائیل) از مصر بیرون آمده بودند) گفتند «ای ییسرائل این معبود توست كه تو را از سرزمین مصر بیرون آورد».",
            "4": "اَهَرُون (هارون) (وضع را) مشاهده نموده تحت نظر خود قربانگاهی بنا كرد. اَهَرُون (هارون) ندا داده گفت فردا برای خداوند عید خواهد بود. ",
            "5": "فردای آن روز سحرخیزی كردند قربانی‌های سوختنی تقدیم داشتند و قربانی‌های تندرستی آوردند. آن مردم به خوردن و نوشیدن نشسته به عیش پرداختند.",
            "6": "خداوند به مُشه (موسی) گفت گام برداشته پایین برو زیرا قومت كه از سرزمین مصر بیرون آوردی فاسد شد.",
            "7": "از آن راهی كه برای آن‏ها تعیین كردم زود دور شدند. برای خود گوساله‌ی ریختگی ساختند و به آن سجده نمودند، برایش ذبح كرده گفتند «ای ییسرائل (اسرائیل) این معبود توست كه تو را از سرزمین مصر بیرون آورد.»",
            "8": "خداوند به مُشه (موسی) گفت این مردم را مشاهده كردم و اینك مردم گردن‌شقی هستند.",
            "9": "و اكنون مرا رها كن (برای آن‏ها دعا نكن) تا خشمم بر آن‏ها افروخته گردد و هلاكشان كنم و تو را به قومی عظیم مبدل نمایم.",
            "10": "مُشه (موسی) به درگاه خداوند خالق خود التماس نموده گفت ای خداوند چرا خشمت بر قومت كه از سرزمین مصر با نیرویی بزرگ و قدرتی قوی بیرون‌آوردی افروخته شود؟",
            "11": "چرا مصریان چنین بگویند: آن‏ها را برای بدبختی بیرون آورد تا ایشان را در كوه‌ها بكشد و از روی زمین نابودشان كند؟ از شدت خشمت بازگرد و از آن بدی به قومت صرف‌نظر فرما.",
            "12": "اَوراهام (ابراهیم) و ییصحاق (اسحاق) و ییسرائل (اسرائیل) بندگانت را مدنظر قرار بده كه برای آن‏ها به (ذات) خودت سوگند یاد كردی و به آن‏ها گفتی «نسلتان را مانند ستارگان آسمان زیاد خواهم كرد و تمام این سرزمینی را كه گفته‌ام به نسلتان خواهم داد تا ابد مالك باشند».",
            "13": "خداوند از آن بدی كه گفته بود به قومش بكند صرف‌نظر فرمود.",
            "14": "مُشه (موسی) برگشت و از آن كوه پایین آمد و آن دو لوح ده‌فرمان گواه (بر تجلی خداوند به فرزندان ییسرائل (اسرائیل) در كوه سینَی (سینا)) در دستش بود. لوحه‌هایی كه بر دو روی آن‏ها نوشته شده بود یعنی این طرف و آن طرف نوشته بود.",
            "15": "و این لوح‌ها كار خداوند و خط، خط خداوند بود كه بر لوح‌ها حك شده بود.",
            "16": "یهُوشوعَ (یُوشَع) صدای آن مردم را در حال هلهله كردنشان شنید و به مُشه (موسی) گفت: در اردوگاه صدای جنگ است.",
            "17": "مُشه (موسی) گفت: نه صدای هلهله پیروزی است و نه صدای ضجه‌ی شكست. من صدای آواز می‌شنوم.",
            "18": "موقعی كه به اردوگاه نزدیك شد چنین اتفاق افتاد كه آن گوساله و پایكوبی (مردم) را مشاهده نمود. خشم مُشه (موسی) برافروخته شد آن لوح‌ها را از دستان خود انداخت و آن‏ها را در دامنه‌ی آن كوه شكست.",
            "19": "آن گوساله‌ای را كه درست كرده بودند گرفته در آتش سوزانید و آسیاب كرد تا كه گرد شد و بر روی آب پاشید و (از آن) به فرزندان ییسرائل (اسرائیل) نوشانید.",
            "20": "مُشه (موسی) به اَهَرُون (هارون) گفت: این جمعیت به تو چه كرده بود كه او را مرتكب خطای بزرگی كردی؟",
            "21": "اَهَرُون (هارون) گفت: خشم آقایم برافروخته نگردد و تو می‌دانی كه آن جمعیت متمایل به شرارت است.",
            "22": "به من گفتند:‌ برای ما مظهری از رهبر (فناناپذیر) بساز كه پیشاپیش ما گام بردارد زیرا نمی‌دانیم بر سر این مُشه (موسی)، شخصیتی كه ما را از سرزمین مصر بیرون آورد چه آمده است.",
            "23": "به آن‏ها گفتم كی طلا دارد؟ (طلا را) از خود جدا نموده به من دادند. آن را در آتش انداختم این گوساله بیرون آمد.",
            "24": "مُشه (موسی) دید كه آن مردم لگام‌گسیخته هستند، زیرا اَهَرُون (هارون) آن (مردم) را برای رسوایی در مقابل دشمنانشان لگام‌گسیخته كرده بود.",
            "25": "مُشه (موسی) در دادگاه (مركزی) اردوگاه ایستاده گفت هر كه طرفدار خداوند است نزد من (بیاید). تمام فرزندان لِوی نزد وی جمع شدند.",
            "26": "به آن‏ها گفت خداوند خالق ییسرائل (اسرائیل) چنین گفته است هركدام شمشیر خود را بر ران خویش قرار داده از دادگاه (محلی) به آن دادگاه (مركزی) كه در اردوگاه است رفت و آمد كنید و هركدام برادر خود و دوست خود و خویشاوند خود را (كه بعد از اخطار، گوساله‌پرستی كرده باشد، با رای دادگاه) بكشید.",
            "27": "فرزندان لِوی (لاوی) طبق دستور مُشه (موسی) عمل کردند و در آن روز تقریباً سه هزار نفر از آن قوم کشته شدند.",
            "28": "مُشه (موسی) (به لوی‌ها) گفت: چون كسی (از شما) به پسر و برادر خود ترحم نكرد امروز خود را به خداوند اختصاص دهید (تا جای نخست‌زاده‌ها خدمت كنید) و خداوند به شما بركت دهد.",
            "29": "فردای آن روز شد، مُشه (موسی) به آن مردم گفت: شما خطای بزرگی مرتكب شده‌اید و اكنون نزد خداوند خواهم رفت شاید موجب بخشش خطای شما شوم.",
            "30": "مُشه (موسی) نزد خداوند برگشته گفت: افسوس این جمعیت خطای بزرگی مرتكب شده برای خود معبود طلا ساخته است.",
            "31": "و اكنون یا خطای آن‏ها را ببخش و یا اگر نمی‌بخشی خواهش دارم (نام) مرا از كتابت كه نوشتی محو كن.",
            "32": "خداوند به مُشه (موسی) گفت: (نام) كسی را كه به من خطا كرده است از كتابم محو خواهم كرد.",
            "33": "و اكنون برو این مردم را به آن‏جا كه گفتم راهنمایی كن. اینك فرشته‌ی من پیشاپیش تو خواهد آمد. و در روز مواخذه انتقام خطای آن‏ها را از آن‏ها خواهم گرفت.",
            "34": "خداوند آن قوم را به‌خاطر اینكه باعث شدند اَهَرُون (هارون) آن گوساله را بسازد بلازده نمود."
        },
        "32": {
            "0": "خداوند به مُشه (موسی) گفت: تو و آن قومی كه از سرزمین مصر بیرون آورده‌ای از این‏جا حركت كرده به آن سرزمینی كه به اَوراهام (ابراهیم)، ییصحاق (اسحاق) و یعقُوو (یعقوب) سوگند یاد نموده گفتم «آن را به نسلت خواهم داد» عازم شو.",
            "1": "پیشاپیش تو فرشته‌ای می‌فرستم و كِنَعَنی (کنعانی) و اِمُوری و حیتی و پِریزی، حیوی و یووسی را بیرون می‌كنم.",
            "2": "به سرزمینی كه در آن شیر و شهد جاری است (عازم شو) زیرا تو قومی گردن‌كش هستی. در میان تو نخواهم آمد مبادا در راه نابودت كنم.",
            "3": "آن قوم این خبر بد را شنیده سوگوار شدند و هیچكدام زیور خود را بر خود ننهادند.",
            "4": "خداوند به مُشه (موسی) گفت: به فرزندان ییسرائل (اسرائیل) بگو شما قوم گردن‌كشی هستید (اگر) یك لحظه در میانت بیایم نابودت خواهم كرد. لذا اكنون زیورت را از خودت بردار تا بدانم برای تو چه كنم.",
            "5": "فرزندان ییسرائل (اسرائیل) زیور (اعطایی در) كوه حُورو را از خود دور ساختند.",
            "6": "و مُشه (موسی) آن خیمه را برمی‌داشت و خارج از اردوگاه دورتر از اردوگاه برای خود می‌افراشت و آن را چادر محل اجتماع می‌نامید و چنین می‌شد كه هركس خداوند را می‌خواست به چادر محل اجتماع كه خارج از اردوگاه بود، می‌رفت.",
            "7": "و چنین بود همین‌كه مُشه (موسی) به‌سوی خیمه روان می‌شد تمام قوم برخاسته و هركس جلو درگاه چادر خود می‌ایستاد و مُشه (موسی) را تا ورودش به آن خیمه با چشم تعقیب می‌كرد.",
            "8": "و چنین می‌شد همین‏كه مُشه (موسی) به آن چادر داخل می‌شد آن ستون ابر فرود می‌آمد و جلو درگاه آن خیمه قرار می‌گرفت (خداوند) با مُشه (موسی) صحبت می‌كرد.",
            "9": "تمام آن قوم آن ستون ابر را می‌دیدند كه جلو درگاه آن خیمه قرار می‌گرفت. تمام آن قوم بلند می‌شدند و هركدام از درگاه خیمه خود سجده می‌كردند.",
            "10": "همان‏گونه كه شخصی با دوستش صحبت كند خداوند با مُشه (موسی) رودررو صحبت می‌كرد. (بعد از آن مُشه) به اردوگاه برمی‌گشت و خادم نوجوان او یهُوشوعَ (یُوشَع) پسر نون از داخل خیمه بیرون نمی‌رفت.",
            "11": "مُشه (موسی) به خداوند گفت: در نظر بگیر تو به من می‌گویی این قوم را ببر ولی تو به من اطلاع ندادی چه كسی را همراه من می‌فرستی و (حال آن‏كه) تو گفتی تو را به نام می‌شناسم و درنظر من آبرو یافته‌ای ...",
            "12": "پس اكنون اگر در نظرت آبرویافته‌ام خواهش دارم طریقت خود را به من بشناسانی تا تو را بشناسم و (بیشتر) در نظرت آبرو بیابم و در نظر بگیر كه این گروه قوم تو هستند.",
            "13": "(خداوند) گفت: خودم پیشاپیش تو می‌روم و به تو آرامش می‌بخشم.",
            "14": "(مُشه (موسی)) گفت: اگر خودت (پیشاپیش من و فرزندان ییسرائل (اسرائیل)) نمی‌روی ما را از این‏جا نبر.",
            "15": "پس به چه وسیله‌ای معلوم گردد كه درنظرت آبرو یافته‌ام، (هم) من و (هم) قومت؟ مگر نه اینكه با حركت كردنت به همراه ما (چنین خواهد شد) تا من و قومت بر همه جمعیتی كه بر روی زمین است امتیاز داشته باشیم.",
            "16": "خداوند به مُشه (موسی) گفت این كار را هم كه گفتی انجام می‌دهم چون‏كه به نظرم آبرویافته‌ای و تو را به‌نام می‌شناسم.",
            "17": "گفت: آیینه‌ی وجودت را به من بنما.",
            "18": "گفت: من تمام صفاتم را از مقابل رویت می‌گذرانم. نام خداوند را در حضور تو بیان می‌كنم (خود را نمایان نمی‌كنم). به هركس (شایسته باشد) مهربانی كنم (به او) مهربانی خواهم کرد و به هركس (شایسته باشد) ترحم كنم ترحم خواهم نمود.",
            "19": "گفت: نمی‌توانی روی مرا ببینی زیرا انسانی كه مرا ببیند زنده نمی‌ماند.",
            "20": "اینك در پیشگاه من محلی (تجلی‌گاهی) وجود دارد پس روی آن صخره بایست.",
            "21": "و چنین اتفاق خواهد افتاد موقعی كه آیینه‌ی وجودم رد شود تو را در شكاف آن صخره قرار خواهم داد و وقتی كه رد شوم دستم را روی تو خواهم گسترانید.",
            "22": "(بعد از رد شدنم) دستم را برمی‌دارم (می‌نمایانم)، قفای من (بعد از آفرینش) را خواهی دید ولی روی من (قبل از آفرینش) آشكار نخواهد شد."
        },
        "33": {
            "0": "خداوند به مُشه (موسی) گفت: دو لوحه‌ی سنگی مانند (لوح‌های) اولی بتراش تا مطالبی را كه روی آن لوح‌های اولی كه خرد كرده بودی، روی آن لوحه‌ها بنویسم.",
            "1": "هنگام بامداد آماده‌باش. بامدادان به كوه سینَی (سینا) بالا آمده نزد من آن‏جا بر قله آن كوه بایست.",
            "2": "و كسی با تو بالا نیاید و كسی هم در تمام آن كوه دیده نشود. گوسفند و گاو هم در مقابل آن كوه چرا نكنند.",
            "3": "مُشه (موسی) دو لوح سنگی مانند اولی‌ها تراشید و همان‏گونه كه خداوند به او فرمان داده بود بامدادان سحرخیزی كرده به‌سوی كوه سینَی (سینا) بالا رفت. دو لوحه‌ی سنگی را در دستش گرفت.",
            "4": "خداوند در ابر نزول اجلال فرمود و آن‏جا پیش او ایستاد و نام (خود) خداوند را بیان نمود.",
            "5": "خداوند در مقابل روی وی عبور نموده اعلام داشت –ی-ه-و-ه- خداوند است. قادری است مهربان و بخشنده، دیرخشم و كثیرالاحسان و حقیقت محض.",
            "6": "نیكی را برای هزاران نسل (كه پیرو پدر نیكوكار خود هستند) حفظ می‌كند. بخشنده‌ی گناه و تقصیر و خطا (ی كسانی كه توبه كنند) می‌باشد (ولی) هرگز بی‌مجازات نمی‌گذارد (فردی را که توبه نکند و از ظالم) گناه پدران را از فرزندان و از فرزندانِ فرزندان از نسل سوم تا نسل چهارم(ی كه پیرو پدر بدكار خود باشند) بازخواست می‌كند.",
            "7": "مُشه (موسی) (موقعی كه نام خداوند را شنید) عجله كرده تا زمین خم شد و سجده كرد.",
            "8": "گفت: خداوندا تقاضا آن‏كه اگر در نظرت آبرو یافته‌ام با اینكه این قوم گردن‌شق است، خداوندا در میان ما سلوك كن. گناهان و خطاهای ما را ببخش ما را تحت سرپرستی مستقیم خود قرار بده.;",
            "9": "(خداوند) گفت اینك من پیمان می‌بندم در حضور همه‌ی قومت معجزه‌هایی انجام دهم كه در تمام دنیا و در میان تمام ملت‌ها ایجاد نشده باشد و تمامی قومی كه تو در میانشان هستی كار خداوند را كه خیلی عجیب است و من برای تو به عمل خواهم آورد ببینند.",
            "10": "آنچه را كه من امروز به تو فرمان می‌دهم رعایت كن اینك من اِمُوری و كِنَعَنی (کنعانی) و حیتی و پریزی و حیوی و یووسی را از پیش تو می‌رانم.",
            "11": "مواظب باش مبادا با كسی از ساكنان آن سرزمین كه تو به آن وارد می‌شوی پیمان ببندی، مبادا كه برای تو مبدل به دامی شود.",
            "12": "بلكه قربانگاه‌های آن‏ها را ویران كنید و ستون‌های یادگاری آن‏ها را خرد كنید و درخت‌های مورد پرستش آن‏ها را ببرید.",
            "13": "تا اینكه به معبودی دیگر سجده نكنی. زیرا خداوند نامش غیور است قادری است با حمیت.",
            "14": "مبادا با ساكنان آن سرزمین پیمان ببندی و آن‏ها به دنبال معبودشان منحرف گشته برای آن‏ها ذبح کنند و (کسی از آن‏ها) از تو دعوت کند و از ذبح او بخوری . . .",
            "15": "از دخترانش برای پسرانت بگیری و دخترانش به دنبال معبودهایشان منحرف گشته و پسران تو را (هم) به دنبال معبودهایشان منحرف سازند.",
            "16": "معبود ریختگی برای خود نساز.",
            "17": "نظر به اینكه در ماه بهار (ماه نیسان) از مصر بیرون آمدی عید فطیر را رعایت نما. هفت روز موقع ماه بهار (نیسان) از فطیری كه به تو فرمان دادم بخور.",
            "18": "هر اولین گشاینده‌ی رحم مال من است و همه‌ی مواشی تو از گاو و بره‌ی مذكر كه اولین گشاینده‌ی رحم باشد مال من است.",
            "19": "و هر اولین گشاینده‌ی (رحم) الاغ را با بره بازخرید كن و اگر بازخرید نكنی آن‏را گردن بزن و هر نخست‌زاده‌ای از پسران خود را (كه از چند زن زاییده شده باشند) بازخرید نما. دست خالی، در پیشگاه من (برای زیارت) نیایید.",
            "20": "شش روز كار كن و روز هفتم تعطیل نما. (حتی) هنگام شخم و زمان درو ( روز شبات را) تعطیل كن.",
            "21": "و عید هفته‌ها آغاز درو گندم را برای خود برگزار كن. و عید جمع‌آوری (حاصل زمین) را كه تحویل سال است.",
            "22": "سه‌بار در سال هر مذكری از تو در حضور صاحب عالم-خداوند خالق ییسرائل (اسرائیل) برای زیارت حضور یابد.",
            "23": "زیرا كه قوم‌ها را از جلو تو خواهم راند و حدود تو را وسعت خواهم بخشید و موقع عزیمت تو برای زیارت به پیشگاه خداوند خالقت سه‌بار (در سال)، كسی به سرزمین تو طمع نخواهد ورزید.",
            "24": "با (بودن) حامص (خمیرمایه‌دار) بره‌ی ذبح (پِسَح) مرا سر نبر و (گوشت) قربانی بره‌ی پِسَح برای بامداد (باقی) نماند.",
            "25": "اولین (حاصل) زمینت را به خانه‌ی خداوند خالقت بیاور. بچه‌ی چارپای حلال‌گوشت را در شیر مادرش نپز.",
            "26": "خداوند به مُشه (موسی) گفت نظر به اینكه طبق این سخنان با تو و با ییسرائل (اسرائیل) پیمان بستم این سخنان را برای خودت بنویس.",
            "27": "(مُشه (موسی)) چهل روز و چهل شب آن‏جا پیش خداوند ماند. غذا نخورد و آب ننوشید. (خداوند) سخنان این پیمان، همان ده‌فرمان را روی آن لوح‌ها نوشت.",
            "28": "موقعی كه مُشه (موسی) از كوه سینَی (سینا) پایین می‌آمد، در حال پایین آمدن وی از آن كوه، دولوح ده فرمان گواه (بر تجلی خداوند به فرزندان ییسرائل (اسرائیل) در كوه سینَی (سینا)) در دستش بود. چنین شد كه مُشه (موسی) نمی‌دانست كه موقع صحبت كردنش (صحبت كردن خداوند) با وی، پوست صورتش پرتوافكن شده است.",
            "29": "اَهَرُون (هارون) و تمام فرزندان ییسرائل (اسرائیل) مشاهده كردند كه اینك پوست صورت مُشه (موسی) پرتوافكن شده است. پس از نزدیك شدن به او هراسان بودند.",
            "30": "مُشه (موسی) آن‏ها را صدا زد. اَهَرُون (هارون) و همه‌ی سران جماعت نزد او برگشتند و مُشه (موسی) با آن‏ها صحبت كرد.",
            "31": "سپس همه‌ی فرزندان ییسرائل (اسرائیل) پیش‌رفتند (مُشه (موسی)) آنچه را در كوه سینَی (سینا) خداوند به او گفته بود به آن‏ها سفارش كرد.",
            "32": "مُشه (موسی) از صحبت كردن با آن‏ها فارغ شد و نقابی بر چهره‌ی خودگذاشت.",
            "33": "و موقعی كه مُشه (موسی) حضور خداوند می‌رسید كه با او صحبت كند آن نقاب را تا مرخص شدن برمی‌داشت و آنگاه بیرون آمده آنچه را دستور گرفته بود به فرزندان ییسرائل (اسرائیل) می‌گفت.",
            "34": "فرزندان ییسرائل (اسرائیل) صورت مُشه (موسی) را می‌دیدند كه پوست چهره‌ی مُشه پرتوافكن شده است. مُشه تا موقعی كه به حضور او (خداوند) می‌رسید كه با او سخن گوید نقاب برچهره داشت."
        },
        "34": {
            "0": "مُشه (موسی) تمام جماعت فرزندان ییسرائل (اسرائیل) را فراخوانده به آن‏ها گفت این‏ها مطالبی است كه خداوند فرمان داده است كه آن‏ها را انجام دهید.",
            "1": "شش روز كار انجام گیرد و روز هفتم برای شما مقدس باشد. از جانب خداوند، شبات (تعطیلی تمام كارها و) استراحت كامل است. هر كس در آن (روز) كاری انجام دهد كشته خواهد شد.",
            "2": "در هرجایی كه باشید در روز شبات آتش روشن نكنید.",
            "3": "مُشه (موسی) به تمام جماعت ییسرائل (اسرائیل) اینطور گفت موضوعی كه خداوند فرمان داده این است.",
            "4": "از مال خودتان برای خداوند هدیه‌ای بگیرید. هر داوطلبی آن (هدیه‌ی خداوند) را بیاورد. طلا و نقره و مس باشد.",
            "5": "و پشم رنگ‌شده (به‌رنگ) لاجوردی و پشم رنگ‌شده (به‌رنگ) ارغوانی و پشم رنگ‌شده (به‌رنگ) قرمز و كتان نازك و پشم بز.",
            "6": "و پوست‌های قوچ كه به رنگ قرمز درآمده بود و پوست‌های تَحَش (نوعی پستاندار) و چوب‌های اقاقیا.",
            "7": "و روغن برای روشنایی. و عطریات برای روغن مسح و برای بخور داروها(ی یازده‌گانه).",
            "8": "سنگ‌های عقیق و سنگ‌های نگین برای پیش‌بند و سینه‌بند.",
            "9": "و هركس از میان شما خردمند است بیاید و هرچه را خداوند فرمان داده است بسازد.",
            "10": "میشكان، چادرش و پوشش آن، قلاب‌هایش و تخته‌ها، پشت‌بندها، ستون‌ها و پایه‌های آن را.",
            "11": "آن صندوق و تیرهایش. آن سرپوش صندوق و آن پرده‌ی پوشش جایگاه دولوحه‌ی ده فرمان را.",
            "12": "آن میز و تیرهای آن و تمام اسباب‌هایش و آن نان دورو را.",
            "13": "و آن چراغدان (برای) روشنایی و اسباب‌هایش و آن چراغ‌هایش و روغن روشنایی را.",
            "14": "و آن قربانگاه بخور و تیرهایش و آن روغن مسح و آن بخور داروهای (یازده‌گانه) معطر را و پرده‌ی درگاه را برای آستانه‌ی میشكان.",
            "15": "و آن قربانگاه قربانی سوختنی و آن شبكه‌ی (توری) مسی كه مال آن است و تیرهایش و تمام اسباب‌هایش. آن دستشویی و پایه‌اش را.",
            "16": "و آن پرده‌ی حیاط، ستون‌ها و پایه‌های آن و پرده‌ی در بزرگ حیاط را.",
            "17": " میخ‌های آن میشكان و میخ‌های حیاط و طناب‏هایشان را.",
            "18": "پارچه‌های خدمت برای بكاربردن در مكان مقدس (برای حمل اشیاء مقدس در آن‏ها). آن لباس‌های مقدس مال اَهَرُون كُوهِن (هارون کاهن) و لباس‌های پسرانش را برای كِهانَت كردن.",
            "19": "(آنگاه) تمام جماعت فرزندان ییسرائل (اسرائیل) از حضور مُشه (موسی) بیرون رفتند.",
            "20": "هركس قلبش تشویقش كرد آمد و هركس روحش بخشنده‌اش كرد هدیه‌ای برای كار خیمه‌ی محل اجتماع برای هر كار آن و برای لباس‌های مقدس آورد.",
            "21": "مردها با زن‌ها آمدند، هر داوطلبی حلقه‌ی بینی و حلقه‌ی گوش و حلقه‌ی انگشت و زینت‌آلات و هرنوع اسباب طلایی آورد و هركس كه طلا برای خداوند كنار گذاشت (آن را آورد).",
            "22": "و هركس پشم رنگ‌شده (به‌رنگ) لاجوردی و پشم رنگ‌شده (به‌رنگ)‌ ارغوانی و پشم رنگ‌شده (به‌رنگ)‌ قرمز و کتان نازك و پشم بز و پوست‌های قوچ به رنگ قرمز رنگ‌شده و پوست‌های تَحَش (نوعی پستاندار) نزد وی یافت می‌شد آورد.",
            "23": "همه‌ی كسانی كه از نقره و از مس هدیه می‌كردند هدیه‌ی خداوند را آوردند و همه كسانی كه چوب‌های اقاقیا برای هر كار این خدمت نزدشان یافت می‌شد آوردند.",
            "24": "و همه‌ی زنان خردمند با دستان خود ریسندگی كرده و (مقداری) پشم ریسیده و رنگ‌شده (به رنگ لاجوردی) و پشم رنگ‌شده (به‌رنگ)‌ ارغوانی و پشم رنگ‌شده (به‌رنگ)‌ قرمز و كتان نازك را آوردند.",
            "25": "و تمام زن‌هایی كه قلبشان آن‏ها را به زینت عقل مفتخر كرده بود پشم‌های بز ریسیدند.",
            "26": "و رئیس‌ها(ی قوم) برای پیش‌بند و برای سینه‌بند، آن سنگ‌های عقیق و سنگ‌های نگین را آوردند.",
            "27": "و آن عطر و آن روغن را برای روشنایی و برای روغن مسح و برای بخور داروها (ی یازده‌گانه) معطر.",
            "28": "فرزندان ییسرائل (اسرائیل) هر مرد و زنی كه دلشان آن‏ها را داوطلب كرد تا برای انجام دادن هركاری كه خداوند به وسیله‌ی مُشه (موسی) فرمان داده بود چیزی بیاورند، داوطلبانه برای خداوند آوردند.",
            "29": "مُشه (موسی) به فرزندان ییسرائل (اسرائیل) گفت: نگاه كنید خداوند بِصَلئِل پسر اوری پسر حور از سبط یهودا را نام برده است.",
            "30": "روح خداوند او را از نظر عقل و فهم و دانش و هر هنری سرشار كرده است.",
            "31": "برای كار كردن و انجام كارهای هنری روی طلا و نقره و مس.",
            "32": "برای تراش سنگ قیمتی جهت نگین‌گذاری و در هنر كار چوب به منظور انجام هر كار هنری.",
            "33": "(استعداد) راهنمایی را در دلش نهاد. وی و آهُولی‌آو پسر اَحیساماخ را از سبط دان.",
            "34": "آن‏ها را از حكمت سرشار كرده است تا هر كار استادی و هنری و گلدوزی را انجام دهند و كسی كه با پشم رنگ‌شده (به‌رنگ)‌ لاجوردی و پشم رنگ‌شده (به‌رنگ)‌ ارغوانی و پشم رنگ‌شده (به‌رنگ)‌ قرمز و كتان نازك، گل درمی‌آورد و بافنده یعنی عاملین هركار و طراحان."
        },
        "35": {
            "0": "بِصَلئِل و آهولی‌آو و تمام خردمندانی كه خداوند عقل و فهم در آن‏ها نهاده بود كه بدانند كار كنند تمام كار خدمت مقدس را برای هرآنچه كه خداوند فرمان داده بود انجام دادند.",
            "1": "مُشه (موسی) از بِصَلئِل و آهولی‌آو و از هر خردمندی كه خداوند عقل در دلش نهاده بود –هر كس كه دلش تشویقش كرده بود برای این خدمت گامی پیش‌نهد كه آن‏را انجام دهد، دعوت به‌عمل‌آورد.",
            "2": "همه‌ی آن هدیه‌ای را كه فرزندان ییسرائل (اسرائیل) برای كار و خدمت مقدس به منظور اجرای آن آورده بودند از پیش مُشه (موسی) XE \"مُشه\" \\r \"ضضضض\"  بردند كه آن‏را اجرا كنند و آن (هدیه كننده)ها هر بامداد هدیه‌ای دیگر نزد وی (مُشه (موسی)) می‌آوردند.",
            "3": "تمام دانشمندان عاملین هر كار مقدس هر كدام از سر كار خود كه به آن مشغول بودند آمدند.",
            "4": "به مُشه (موسی) اینطور گفتند: آن قوم بیش از اندازه‌ی احتیاج برای خدمتی كه خداوند فرمان داده است آن را انجام دهیم، (هدیه) می‌آورند.",
            "5": "مُشه (موسی) فرمان داد اینطور جار زدند. دیگر هیچ مرد یا زنی برای هدیه‌ی مكان مقدس كاری انجام ندهد. آن قوم از آوردن (هدیه) بازداشته شدند.",
            "6": "و آن لوازم برای آن‏ها كافی بود كه همه‌ی آن كار را انجام دهند و زیاد (هم) آمد.",
            "7": "و تمام خردمندان از میان كاركنان، میشكان را از ده پرده‌ی كتان نازك تابیده و پشم رنگ‌شده (به‌رنگ) ‌لاجوردی و پشم رنگ‌شده (به‌رنگ)‌ ارغوانی و پشم رنگ‌شده (به‌رنگ)‌ قرمز درست كردند. در (دو روی) آن (پرده)ها بِصَلئِل كِروویم (فرشته‌هایی) عمل نساج درست كرد.",
            "8": "درازای یك پرده بیست و هشت اَما و پهنای آن پرده چهار اَما اندازه‌ای بود برای همه پرده‌ها.",
            "9": "پنج تا از آن پرده‌ها را یك به یك به هم پیوست و پنج تا پرده‌ها (ی دیگر) را یك به یك به هم پیوست.",
            "10": "جادگمه‌هایی از پشم رنگ‌شده (به‌رنگ)‌ لاجوردی به لبه‌ی هرپرده در محل اتصال آن درست كرد. همین‌گونه در لبه‌ی پرده‌ی آخری در محل اتصال دومی.",
            "11": "پنجاه جادگمه در (آن) پرده‌ی اول درست كرد و پنجاه جادگمه در انتهای آن پرده در محل اتصال دوم. جادگمه‌ها روبروی یكدیگر بودند.",
            "12": "پنجاه قلاب طلا ساخت و آن پرده‌ها را با این قلاب‌ها به یكدیگر متصل كرد تا میشكان (واحد) یك شد.",
            "13": "پرده‌هایی از پشم بز برای چادر روی میشكان ساخت. یازده تا از آن پرده‌ها درست كرد.",
            "14": "درازای یك پرده سی اَما و پهنای آن پرده چهار اَما اندازه‌ای بود برای (هریك از) یازده پرده.",
            "15": "پنج تا از این پرده‌ها را جداگانه متصل كرد و آن شش پرده را جداگانه.",
            "16": "پنجاه جادگمه بر لبه‌ی آن پرده‌ی انتهایی در محل اتصال درست كرد و پنجاه جادگمه بر لبه‌ی آن پرده متصل كننده‌ی دومی.",
            "17": "پنجاه قلاب مسی برای متصل كردن آن خیمه درست كرد تا یك (واحد) باشد.",
            "18": "برای آن خیمه‌ی (محل اجتماع) پوششی از پوست‏های قوچ قرمز رنگ‌شده درست كرد و پوششی (دیگر) از پوست‌های تَحَش (نوعی پستاندار) بر روی آن.",
            "19": "و تخته‌هایی برای میشكان درست كرد كه از چوب اقاقیا بوده و عمودی قرار می‌گرفتند.",
            "20": "درازای هر تخته ده اَما و پهنای هر تخته یك و نیم اَما بود.",
            "21": "هرتخته دو زبانه داشت، با همدیگر كام و زبانه می‌شد. همه‌ی تخته‌های میشكان را همین‏گونه درست كرد.",
            "22": "تخته‌ها را برای میشكان ساخت، برای ضلع جنوبی بیست تخته.",
            "23": "و چهل پایه‌ی نقره‌ای برای زیر آن بیست تخته درست كرد. زیر یك تخته دوپایه برای دو زبانه‌اش و زیر تخته‌ی دیگر دو پایه برای دو زبانه‌اش.",
            "24": "و برای ضلع دوم میشكان، ضلع شمالی، بیست تخته درست كرد.",
            "25": "پایه‌های آن‏ها چهل تا از نقره، زیر یك تخته دوپایه، زیر هر تخته دوپایه بود.",
            "26": "و برای انتهای میشكان طرف غرب شش تخته درست كرد.",
            "27": "و دو تخته برای كنج‌های میشكان در انتها ساخت.",
            "28": "(زبانه‌های تخته‌ها و پایه‌های نقره‌ای) از پایین زوج‌زوج بودند. برای هر دوتای آن (تخته)ها یعنی برای دو تا (تخته)ی كنجی (زبانه‌ها و پایه‌ها را) همین‏گونه ساخت.",
            "29": "(و برای ضلع شرقی) هشت تخته و پایه‌های نقره‌ای‌شان شانزده تا بودند، هر دو پایه زیر یك تخته.",
            "30": "پشت بندهایی از چوب اقاقیا درست كرد. تخته‌های این ضلع (شمالی) میشكان پنج تا بود.",
            "31": "پنج پشت‌بند برای تخته‌های ضلع دوم میشكان (جنوبی) و پنج پشت‌بند برای تخته‌های انتهای میشكان به طرف غرب.",
            "32": "آن پشت‌بند میانی را (طوری) درست كرد كه از این سر تا آن سر در میان تخته‌ها رد شود.",
            "33": "و آن تخته‌ها را روكش طلا كرد و حلقه‌های آن‏ها را كه جای پشت‌بندها بودند از طلا درست كرد و آن پشت‌بندها را روكش طلا نمود.",
            "34": "پرده‌ی جایگاه دولوحه‌ ده‌فرمان را از پشم رنگ‌شده (به‌رنگ)‌ لاجوردی و پشم رنگ‌شده (به‌رنگ)‌ ارغوانی و پشم رنگ‌شده (به‌رنگ)‌ قرمز و كتان نازك تابیده درست كرد. آن را به‌شكل كِروویم (یعنی روی آن – فرشته‌هایی به شكل پسربچه و دختربچه كه از دو رو كار نساجی باشد) استاد نساج درست كرد.",
            "35": "برای آن چهار ستون (از چوب اقاقیا) درست كرد و آن‏ها را روكش طلا نمود. میخ‌های سركجشان طلا بود و چهارپایه‌ی نقره برای آن‏ها ریخت.",
            "36": "برای درگاه چادر پرده‌ای از پشم رنگ‌شده (به‌رنگ)‌ لاجوردی و پشم رنگ‌شده (به‌رنگ)‌ ارغوانی و پشم رنگ‌شده (به‌رنگ)‌قرمز و كتان نازك تابیده كار گلدوز درست كرد.",
            "37": "و پنج ستون و میخ‌های سركجشان را (ساخت) و سر آن (ستون‌ها) و زه‌هایشان را روكش طلا كرد و پنج پایه‌ی آن‏ها مسی بود."
        },
        "36": {
            "0": "بِصَلئِل آن صندوق را از چوب اقاقیا درست كرد. درازایش دو و نیم اَما پهنایش یك و نیم اَما و بلندیش یك و نیم اَما بود.",
            "1": "آن را از درون و برون از طلای ناب روكش كرد و گرداگرد آن حاشیه‌ی طلا ساخت.",
            "2": "چهار حلقه‌ی طلا برای چهار كناره‌اش ریخت كه دو حلقه بر این طرفش و دو حلقه بر آن طرفش (با هم موازی) بود.",
            "3": "تیرهایی از چوب اقاقیا درست كرد و آن‏ها را با طلا روكش كرد.",
            "4": "این تیرها را برای حمل آن صندوق در آن حلقه‌های روی دوطرف صندوق داخل كرد.",
            "5": "سرپوشی از طلای ناب درست كرد، دو و نیم اَما درازای آن و یك و نیم اَما پهنای آن.",
            "6": "دو كِروو (فرشته‌هایی به شكل پسربچه و دختربچه) از طلا درست كرد. آن‏ها را یك‌پارچه از دو سوی آن سرپوش درست كرد.",
            "7": "یک كِروو (فرشته‌) در انتهای این طرف و یک کِروو (فرشته) در انتهای آن طرف بود این کِرووها را بر دو انتهای آن از خود سر پوش ساخت.",
            "8": "این كِروویم (فرشته‌ها) به طرف بالا بال گسترده بودند. با بال‌های خود روی سرپوش را می‌پوشاندند و روبروی یكدیگر بوده و صورت‌های كِروویم (فرشته‌ها) به طرف سرپوش بود.",
            "9": "آن میز را از چوب اقاقیا درست كرد. دو اَما درازای آن و یك اَما پهنای آن و یك و نیم اَما بلندیش بود.",
            "10": "آن را با طلای ناب روكش كرد و گرداگرد آن حاشیه‌ی طلا ساخت.",
            "11": "در پیرامون آن قابی به اندازه یك طِفَح (واحد درازا) ساخت. در پیرامون برای قابش حاشیه‌ی طلا درست كرد.",
            "12": "چهار حلقه‌ی طلا برایش ریخت و آن حلقه‌ها را روی چهار كناره‌ای كه مال چهارپایه‌ی آن بود قرار داد.",
            "13": "حلقه‌ها برای حمل میز در مقابل آن قاب بود تا جایگاه (ورود) تیرها شود.",
            "14": "تیرهایی از چوب اقاقیا برای حمل آن میز درست كرد و آن‏ها را روكش طلا نمود.",
            "15": "اسباب‌هایی كه با میز بود یعنی قالب‌های نان و قاشق‌ها (جاكندری) و پایه‌های عمودیش و آن قیدهای ناودانی شكل را كه (نان) به وسیله‌ی آن‏ها نگهداری می‌شد از طلای ناب ساخت.",
            "16": "آن چراغدان را از طلای ناب درست كرد آن را یك‌پارچه ساخت. این چراغدان و شاخه ‌(ی وسطی) ‌اش زینت‌های جام شكل، زینت‌های سیبی‌شكل و زینت‌های گل‌شكلش از خود آن بود.",
            "17": "و شش شاخه از دو طرف آن منشعب می‌شد. سه شاخه‌ی چراغدان از یك طرف آن و سه شاخه‌ی چراغدان از طرف دوم آن.",
            "18": "سه جام زینتی به شكل بادام، زینت سیبی‌شكل و زینت گل‌شكل در یك شاخه بود و سه جام زینتی به شكل بادام، زینت سیبی‌شكل و زینت گل‌شكل در یك شاخه بود. به همین منوال برای آن شش شاخه منشعب در چراغدان.",
            "19": "و در (شاخه‌ی وسطی) این چراغدان چهار جام زینتی به شكل بادام بود (به اضافه‌ی) زینت‌های سیبی‌شكل و زینت‌های گل‌شكل آن.",
            "20": "و زیر دو شاخه از آن، زینت سیبی‌شكل بود و نیز زیر دو شاخه از آن زینت سیبی‌شكل بود و باز زیر دوشاخه از آن زینت سیبی‌شكل بود برای شش شاخه‌ای كه از آن (شاخه‌ی وسطی) منشعب می‌شد.",
            "21": "زینت‌های سیبی‌شكل و شاخه‌هایشان از خود آن (چراغدان) و تمام آن یك‌پارچه از طلای ناب بود.",
            "22": "چراغ‌هایش را هفت تا درست كرد و انبرهایش (كه برای گرفتن فتیله لازم بود) و سوخته‌گیرهای فتیله‌هایش از طلای ناب بود.",
            "23": "آن (چراغدان) و تمام اسباب‌هایش را از یك كیكار طلای ناب ساخت.",
            "24": "آن قربانگاه بخور را از چوب‌های اقاقیا درست كرد. یك اَما درازایش و یك اَما پهنایش (به شكل مربع) و دو اَما بلندیش بود. شاخ‌هایش از خود آن (یك‌پارچه بود).",
            "25": "بام و دیواره‌هایش را گرداگرد و شاخ‌هایش را با طلای ناب روكش كرد و برای پیرامون آن حاشیه‌ی طلا ساخت.",
            "26": "دو حلقه‌ی طلا برای آن در زیر حاشیه‌اش بر دو پهلویش یعنی بر دو طرف آن ساخت (این دو حلقه) به منظور جایی برای تیرها بود كه آن را به وسیله‌شان حمل نمایند.",
            "27": "تیرها را از چوب‌های اقاقیا ساخته آن‏ها را با طلا روكش كرد.",
            "28": "روغن مسح را مقدس و بخور داروهای (یازده‌گانه) معطر را پاك، به روال كار استاد عطار درست كرد."
        },
        "37": {
            "0": "قربانگاه قربانی‌های سوختنی را از چوب اقاقیا ساخت. پنج اَما درازایش و پنج اَما پهنایش (به شكل) مربع بود و سه اَما بلندی آن.",
            "1": "شاخه‌هایش را در چهارگوشه‌هایش درست كرد. شاخه‌هایش از خودش (یك‌پارچه) بود و آن را با مس روكش كرد.",
            "2": "تمام اسباب‌های آن قربانگاه، خاكستردان‏ها، بیلچه‌ها، خونپاش‌ها، چنگال‌ها و مجمرها را ساخت. همه‌ی اسباب‌هایش را از مس ساخت.",
            "3": "برای آن قربانگاه، زیر حاشیه‌اش از پایین تا نیمه‌ی آن شبكه توری مسی ساخت.",
            "4": "چهار حلقه در چهار كنار، جایی برای تیرها برای آن توری مسی، ریخت.",
            "5": "آن تیرها را از چوب اقاقیا درست كرده آن‏ها را با مس روكش كرد.",
            "6": "آن تیرها را در آن حلقه‌های (دو) پهلوهای قربانگاه داخل كرد تا آن را به وسیله‌ی آن‏ها حمل نمایند. آن (قربانگاه) را توخالی از تخته درست كرد.",
            "7": "آن دستشویی را از مس و پایه‌اش را از مس ساخت. (این مس‌ها) از آیینه‌های (مسی) آن زنان (سخاوتمندی) بود كه در درگاه چادر محل اجتماع گردآمده بودند.",
            "8": "حیاط را درست كرد. در جهت جنوب پرده‌های حیاط از كتان تابیده (به درازای) صد اَما بود.",
            "9": "ستون‌هایشان بیست تا و پایه‌های آن‏ها بیست تا از مس. میخ‌های سركج آن ستون‌ها و زه‌هایشان از نقره بود.",
            "10": "و در جهت شمال (به درازای) یك‌صد اَما، ستون‌های آن‏ها بیست تا و پایه‌های آن‏ها بیست تا از مس. میخ‌های سركج آن ستون‌ها و زه‌هایشان از نقره بود.",
            "11": "و در جهت غرب پرده‌هایی (به درازای) پنجاه اَما ستون‌های آن‏ها ده تا و پایه‌های آن‏ها ده تا. میخ‌های سركج آن ستون‌ها و زه‌هایشان از نقره بود.",
            "12": "در جهت شرق (به‌پهنای) پنجاه اَما بود.",
            "13": "طرف آن كناره (ضلع شرقی) پانزده اَما پرده داشت. ستون‌هایش سه‌تا و پایه‌هایش سه‌تا بود.",
            "14": "و در كناره‌ی دوم از این‌طرف و آن‌طرف دروازه‌ی حیاط پانزده اَما پرده داشت. ستون‌هایشان سه‏تا و پایه‌هایشان سه‌تا بود.",
            "15": "تمام پرده‌های گرداگرد حیاط از كتان تابیده بود.",
            "16": "و پایه‌های آن ستون‌ها از مس، میخ‌های سركج ستون‌ها و زه‌هایشان از نقره و روكش سرهای آن‏ها از نقره و آن‏ها یعنی تمام ستون‌های حیاط زه‌شده از نقره بود.",
            "17": "و پرده‌ی دروازه‌ی حیاط از پشم رنگ‌شده (به‌رنگ)‌ لاجوردی و پشم رنگ‌شده (به‌رنگ)‌ ارغوانی و پشم رنگ‌شده (به‌رنگ)‌ قرمز و كتان نازك تابیده كار گلدوزی بود و بیست اَما درازا داشت و بلندی (آن) از طرف پهنا پنج اَما به موازات پرده‌های حیاط بود.",
            "18": "و ستون‌های آن چهارتا، و پایه‌های آن چهارتا از مس. میخ‌های سركج آن‏ها از نقره و روكش سرها و زه‌هایشان از نقره بود.",
            "19": "و تمام میخ‌ها برای میشكان و برای حیاط گرداگرد از مس بود.",
            "20": "صورت‌حساب‌های میشكان (جای لوحه‌های ده‌فرمان) گواه (بر تجلی خداوند به فرزندان ییسرائل (اسرائیل) در كوه سینَی (سینا)) كه به امر مُشه (موسی) به وسیله لِوی‌ (لاوی) ها (ماموران حسابداری) زیرنظر ایتامار پسر اَهَرُون كُوهِن (هارون کاهن) مورد رسیدگی قرار گرفت از این قرار است.",
            "21": "و بِصَلئِل پسر اوری پسر حور از سبط یهودا هر آنچه را كه خداوند به مُشه (موسی) فرمان داده بود ساخت.",
            "22": "و آهُولی‌آو پسر اَحیساماخ از سبط دان استاد فن، نساج و گلدوز در كار پشم رنگ‌شده (به‌رنگ)‌ لاجوردی و پشم رنگ‌شده (به‌رنگ)‌ ارغوانی و پشم رنگ‌شده (به‌رنگ)‌ قرمز و كتان نازك، با وی بود.",
            "23": "و تمام طلای به كار رفته برای آن كار یعنی برای همه‌ی كار مكان مقدس همان طلای هدیه‌شده بیست و نه كیكار و هفتصد و سی شِقِل بر حسب شِقِل مقدس بود.",
            "24": "و نقره‌ی سرشماری آن جماعت یكصد كیكار و یك‏هزار و هفتصد و هفتاد و پنج شِقِل بر حسب شِقِل مقدس بود.",
            "25": "یك بِقَع (وزنه‌ای است معادل 6/9 گرم) یعنی نیم شِقِل بر حسب شِقِل مقدس برای هر فرد از افراد بیست‌ساله به بالا كه از محل سرشماری عبور كردند. برای ششصد و سه‌هزار و پانصد و پنجاه نفر مرد.",
            "26": "برای ریختن پایه‌های (ستون‌های) مكان مقدس و پایه‌های (ستون‌های) پرده‌ی جایگاه لوحه‌های ده‌فرمان یكصد كیكار نقره بود. یك‏صد پایه با یك‏صد كیكار یعنی یك كیكار برای هرپایه.",
            "27": "و با آن یك‏هزار و هفتصد و هفتاد و پنج (شِقِل نقره) میخ‌های سركج برای آن ستون‌ها درست كرد و سر آن‏ها را روكش كرد و آن‏ها را زه‌كشی نمود.",
            "28": "و مس هدیه‌شده هفتاد كیكار و دوهزار و چهارصد شِقِل.",
            "29": "با آن، پایه‌های (ستون‌های) درگاه چادر محل اجتماع و قربانگاه مسی و آن شبكه‌ی (توری) مسی را كه مال آن بود و تمام اسباب قربانگاه (قربانی‌های سوختنی) را ساخت.",
            "30": "و پایه‌های (ستون‌های) پیرامون حیاط و پایه‌های (ستون‌های) دروازه حیاط و تمام میخ‌های سركج میشكان و تمام میخ‌های حیاط را."
        },
        "38": {
            "0": "از آن پشم رنگ‌شده‌ی لاجوردی و آن پشم رنگ‌شده‌ی ارغوانی و آن پشم رنگ‌شده‌ی قرمز پارچه‌های خدمت برای به‌كاربردن در مكان مقدس (برای حمل اشیاء مقدس در آن‏ها) درست كردند. لباس‌های مقدسی را كه برای اَهَرُون (هارون) بود همان‏گونه كه خداوند فرمان داده بود درست كردند.",
            "1": "آن پیش‌بند را از (نخ) طلا و پشم رنگ‌شده (به‌رنگ)‌ لاجوردی و پشم رنگ‌شده (به‌رنگ)‌ ارغوانی، پشم رنگ‌شده (به‌رنگ)‌ قرمز وكتان نازک تابیده درست كرد.",
            "2": "برای كار نساجی ورقه‌های طلا را نازك كرده تارهایی برید تا در میان آن پشم رنگ‌شده (به‌رنگ)‌ لاجوردی، پشم رنگ‌شده (به‌رنگ)‌ ارغوانی و پشم رنگ‌شده (به‌رنگ)‌ قرمز و كتان نازك به‌كار بردند.",
            "3": "برای آن، سردوشی‌های متصل درست كردند. دو سر دیگر آن هم به هم متصل بود.",
            "4": "و بند پیش‌بندش كه روی آن قرار می‌گرفت همان‏گونه كه خداوند به مُشه (موسی) فرمان داد مثل كار خود آن از (نخ) طلا از پشم رنگ‌شده (به‌رنگ) لاجوردی و پشم رنگ‌شده (به‌رنگ)‌ ارغوانی و پشم رنگ‌شده (به‌رنگ)‌ قرمز و كتان نازك تابیده بود.",
            "5": "آن سنگ‌های عقیق سلیمانی را در جانگین‌های دورگرفته شده از طلا از روی نام‌های فرزندان ییسرائل (اسرائیل) به شكل مهركنی حكاكی شده ساختند.",
            "6": "همان‏گونه كه خداوند به مُشه (موسی) فرمان داده بود آن‏ها را به عنوان سنگ‌های یادبود برای فرزندان ییسرائل (اسرائیل) روی سردوشی پیش‌بند قرار داد.",
            "7": "آن سینه‌بند را مثل كار پیش‌بند از (نخ) طلا از پشم رنگ‌شده (به‌رنگ) ‌لاجوردی و پشم رنگ‌شده (به‌رنگ) ‌ارغوانی و پشم رنگ‌شده (به‌رنگ) ‌قرمز و كتان نازك تابیده كار نساجی درست كرد.",
            "8": "به شكل مربع بود. سینه‌بند را دولا درست كردند. یك وجب درازای آن و یك وجب پهنایش، دولا.",
            "9": "با كارگذاشتن چهار ردیف سنگ قیمتی در آن، آن‌را تكمیل كردند. ردیف اول ردیف عقیق سرخ، زبرجد و زمرد.",
            "10": "و دریف دوم فیروزه، یاقوت كبود و الماس.",
            "11": "و ردیف سوم یاقوت زعفرانی، عقیق و یاقوت ارغوانی.",
            "12": "و ردیف چهارم زمرد كبود، عقیق سلیمانی و یشم. آن‏ها را در جانگینی‌های دورگرفته از طلا كار گذاشتند.",
            "13": "و این سنگ‌ها دوازده تا به نام‌های فرزندان ییسرائل (اسرائیل)، یعنی از روی نام‌های آن‏ها بودند. نام هركدام از دوازده سبط (بر آن‏ها) به صورت مهركنی حكاكی شده بود.",
            "14": "روی آن سینه‌بند زنجیرهای محدود (از سینه‌بند تا شانه) به شكل طناب بافته از طلای ناب درست كردند.",
            "15": "دوقاب طلا و دو حلقه‌ی طلا درست كردند و آن دو حلقه را بالای دو كناره‌ی سینه‌بند قرار دادند.",
            "16": "و این دو طناب طلا را بر گوشه‏های آن سینه‌بند بر آن دو حلقه نصب نمودند.",
            "17": "و دو سر (دیگر) این دو طناب را به آن دو قاب طلا وصل كردند. آن‏ها را روی سردوشی‌های پیش‌بند یعنی به طرف جلو نصب كردند.",
            "18": "دو حلقه‌ی طلا درست كردند و روی دو گوشه‌ی سینه‌بند، روی لبه‌اش كه به طرف داخل پیش‌بند بود، نصب كردند.",
            "19": "دو حلقه‌ی طلا(ی دیگر) ساخته و آن‏ها را روی دوبند سردوشی پیش‌بند در پایین به طرف جلو یعنی در محل اتصال آن (بند سردوشی با كمربند) در بالای بند پیش‌بند قرار داد.",
            "20": "همان‏گونه كه خداوند به مُشه (موسی) فرمان داده بود آن سینه‌بند را با ریسمان تابیده از پشم رنگ‌شده (به‌رنگ) ‌لاجوردی از حلقه‌هایش به حلقه‌های پیش‌بند بستند تا روی بند كمر پیش‌بند باقی بماند و آن سینه‌بند از روی آن پیش‌بند جابه‌جا نشود.",
            "21": "و ردای آن پیش‌بند را از كار بافنده، تماماً از پشم رنگ‌شده (به‌رنگ) ‌لاجوردی درست كرد.",
            "22": "و دهانه‌ی آن ردا چون دهانه‌ی زه داخل خودش بود. پیرامون دهان‏هاش سجاف داشت تا پاره نشود.",
            "23": "بر لبه‏های (پایین) آن ردا زینت‌های اناری شكل از پشم رنگ‌شده (به‌رنگ) ‌لاجوردی و پشم رنگ‌شده (به‌رنگ) ارغوانی و پشم رنگ‌شده (به‌رنگ) ‌قرمز تابیده درست كردند.",
            "24": "زنگوله‌هایی از طلای ناب درست كردند و این زنگوله‌ها را مابین زینت‌های اناری‌شكل یعنی در وسط زینت‌های اناری‌شكل بر لبه‌های (پایین) آن ردا، گرداگرد نصب نمودند.",
            "25": "همان‏گونه كه خداوند به مُشه (موسی) فرمان داد یك زنگوله و یك زینت اناری‌شكل، یك زنگوله و یك زینت اناری‌شكل بر لبه‌های (پایین) آن ردا، گرداگرد به منظور خدمت کردن نصب كردند.",
            "26": "پیراهن‌ها را از كتان كار بافنده، برای اَهَرُون (هارون) و پسرانش درست كردند.",
            "27": "عمامه را از كتان و كلاه‌های لبه‌دار شكوهمند را از كتان و شلوارهای كتانی را از كتان نازك تابیده (درست كردند).",
            "28": "و همان‏گونه كه خداوند به مُشه (موسی) فرمان داد كمربند را از كتان نازك تابیده و از پشم رنگ‌شده (به‌رنگ) ‌لاجوردی و پشم رنگ‌شده (به‌رنگ) ‌ارغوانی و پشم رنگ‌شده (به‌رنگ) ‌قرمز كار گلدوزی (درست كردند).",
            "29": "و آن ورقه‌ی نازك تاج مقدس را از طلای ناب درست كردند و روی آن با حكاكی نوشتند « قُودش لَدُونای» (مقدس برای خداوند).",
            "30": "و همان‏گونه كه خداوند به مُشه (موسی) فرمان داد بالای آن (ورقه‌ی نازك) ریسمانی تابیده از پشم رنگ‌شده (به‌رنگ) ‌لاجوردی نصب كردند تا (آن تاج مقدس را) از بالا بر روی آن عمامه قرار دهند.",
            "31": "همه‌ی كار میشكان، خیمه‌ی محل اجتماع، پایان یافت. فرزندان ییسرائل (اسرائیل) طبق آنچه كه خداوند به مُشه (موسی) فرمان داد، عمل كردند و همان‏گونه ساختند.",
            "32": "آن میشكان را نزد مُشه (موسی) آوردند یعنی آن خیمه‌ی محل اجتماع و همه‌ی اسباب‌هایش، قلاب‌ها، تخته‌ها، پشت‌بندها و ستون‌ها و پایه‌هایش را ...",
            "33": "و پوشش پوست‌های قوچ قرمز رنگ‌شده و آن پوشش‌های پوست‌ها تَحَش (نوعی پستاندار) و پرده‌ی پوشش جایگاه لوحه‌های ده‌فرمان را ...",
            "34": "صندوق (لوحه‌های ده‌فرمان) گواه (بر تجلی خداوند به فرزندان ییسرائل (اسرائیل) در كوه سینَی (سینا)) و تیرهای آن و سرپوش (صندوق) را ...",
            "35": "میز و همه‌ی اسباب‌هایش و نان دورو را ...",
            "36": "چراغدان پاك و چراغ‌هایش یعنی چراغ‌های منظم و همه‌ی اسباب‌هایش و روغن روشنایی را ...",
            "37": "و قربانگاه طلا و آن روغن مسح و بخور داروهای (یازده‌گانه) معطر و پرده‌ی درگاه آن خیمه (در محل اجتماع) را ...",
            "38": "قربانگاه مسی و شبكه‌ی (توری) مسی مربوط به آن و تیرهای آن و همه‌ی اسباب‌هایش. دستشویی و پایه‌اش را.",
            "39": "پرده‌های حیاط، ستون‌های آن و پایه‌ها(ی جا زبانه‌ای‌ها)یش را و آن پرده را برای دروازه‌ی حیاط و طناب‌هایش و میخ‌های سركج آن و همه‌ی اسباب‌های كار میشكان را برای خیمه محل اجتماع ...",
            "40": "پارچه‌های خدمت برای بكار بردن در مكان مقدس (برای حمل اشیاء مقدس در آن‏ها) لباس‌های مقدس را برای اَهَرُون كُوهِن (هارون کاهن) و لباس‌های پسرانش را برای كِهانَت كردن.",
            "41": "آن‌چنان كه خداوند به مُشه (موسی) فرمان داد فرزندان ییسرائل (اسرائیل) همان‏گونه تمام كار را انجام دادند.",
            "42": "مُشه (موسی) تمام کار را بررسی كرد و اینك آن را انجام داده بودند. همان‏گونه كه خداوند فرمان داده بود همانطور انجام داده بودند. مُشه (موسی) آن‏ها را دعا نمود."
        },
        "39": {
            "0": "خداوند به مُشه (موسی) چنین سخن گفت:",
            "1": "در روز (رویت هلال) ماه اول (نیسان) یعنی در اول آن ماه میشكان یعنی خیمه‌ی محل اجتماع را برپا نما.",
            "2": "صندوق‌ (لوحه‌های ده‌فرمان) گواه (بر تجلی خداوند به فرزندان ییسرائل (اسرائیل) در كوه سینَی (سینا)) را در آن‏جا بگذار و آن پرده‌ی جایگاه ده‌فرمان را پوشش آن صندوق قرار بده.",
            "3": "میز را به داخل بیاور و ترتیب چیدن (نان‌های دو روی) آن را بده. آن چراغدان را به داخل بیاور و چراغ‌هایش را روشن كن.",
            "4": "قربانگاه طلا را برای بخور جلو (پرده) صندوق (لوحه‌های ده‌فرمان) گواه (بر تجلی خداوند به فرزندان ییسرائل (اسرائیل) در كوه سینَی (سینا)) بگذار و پرده‌ی درگاه میشكان را نصب كن.",
            "5": "قربانگاه قربانی سوختنی را جلو درگاه مسكن خیمه‌ی محل اجتماع قرار بده.",
            "6": "دستشویی را بین چادر محل اجتماع و بین آن قربانگاه (قربانی سوختنی) قرار داده در آن آب بریز.",
            "7": "حیاط را گرداگرد (میشكان) قرار بده و پرده‌ی دروازه‌ی حیاط را نصب كن.",
            "8": "روغن مسح را بردار و میشكان و آنچه را در آن است مسح كن و آن را و آنچه در آن است تقدیس نما تا مقدس باشد.",
            "9": "قربانگاه قربانی سوختنی و همه‌ی اسباب‌هایش را مسح كن و قربانگاه را تقدیس نما تا آن قربانگاه فوق‌العاده مقدس باشد.",
            "10": "دستشویی و پایه‌اش را مسح نموده آن را تقدیس نما.",
            "11": "اَهَرُون (هارون) و پسرانش را نزد درگاه خیمه‌ی محل اجتماع پیش‌آورده آن‏ها را با آب غسل بده.",
            "12": "آن لباس‌های مقدس را به اَهَرُون (هارون) بپوشان و او را مسح نموده مقدسش كن تا برای من كِهانَت كند.",
            "13": "و پسرانش را پیش‌آورده به آن‏ها پیراهن بپوشان.",
            "14": "همان‏طوری‌كه پدرشان را مسح نمودی آن‏ها را مسح نما تا برای من كِهانَت كنند و چنین باشد كه با مسح‌شدن آن‏ها نسل اندر‌نسلشان تا ابد كُوهِن (کاهن) بمانند.",
            "15": "مُشه (موسی) (كارها را) انجام داد. طبق آنچه كه خداوند به او فرمان داده بود همان‏گونه عمل نمود.",
            "16": "در ماه اول (نیسان) در سال دوم در اول این ماه بود كه میشكان برپا شد.",
            "17": "مُشه (موسی) آن میشكان را برپا كرد و پایه‌هایش را قرار داد و تخته‌هایش را گذاشت و پشت‌بندهایش را نصب كرد و ستون‌هایش را برپا داشت.",
            "18": "همان‏گونه كه خداوند به مُشه (موسی) فرمان داده بود چادر محل اجتماع را برآن میشكان گسترد و پوشش (تَحَش = نوعی پستاندار) آن خیمه را بر روی آن (چادر) از بالا قرار داد.",
            "19": "(لوحه‌های ده‌فرمان) گواه (بر تجلی خداوند به فرزندان ییسرائل (اسرائیل) در كوه سینَی (سینا)) را گرفته در صندوق قرار داد و تیرها را بر صندوق نصب نمود و سرپوش صندوق را از بالا روی آن صندوق گذاشت.",
            "20": "همان‏گونه كه خداوند به مُشه (موسی) فرمان داده بود صندوق را به میشكان آورد. پرده‌ی پوشش جایگاه ده‌فرمان را نصب كرد. پوششی بر صندوق (لوحه‌های ده‌فرمان) گواه (بر تجلی خداوند به فرزندان ییسرائل (اسرائیل) در كوه سینَی (سینا)) قرار داد.",
            "21": "میز را در چادر محل اجتماع بر سمت شمالی آن میشكان خارج از پرده‌ی جایگاه ده‌فرمان قرار داد.",
            "22": "همان‏طور كه خداوند به مُشه (موسی) فرمان داده بود روی آن در حضور خداوند ترتیب نان (دو رو) را داد.",
            "23": "چراغدان را در چادر محل اجتماع روبه‌روی آن میز در سمت جنوبی میشكان قرار داد.",
            "24": "همان‏گونه كه خداوند به مُشه (موسی) فرمان داده بود چراغ‌ها را در حضور خداوند روشن كرد.",
            "25": "قربانگاه طلا را در چادر محل اجتماع جلو پرده‌ی جایگاه ده‌فرمان قرار داد.",
            "26": "همان‏گونه كه خداوند به مُشه (موسی) فرمان داده بود روی آن بخور داروها(ی یازده‌گانه) معطر را دود كرد.",
            "27": "و پرده‌ی درگاه میشكان را نصب نمود.",
            "28": "و قربانگاه سوختنی را در درگاه مسكن چادر محل اجتماع قرار داد. قربانی سوختنی و هدیه‌ آردی را همان‏گونه كه خداوند به مُشه (موسی) فرمان داده بود روی آن تقدیم كرد.",
            "29": "دستشویی را بین چادر محل اجتماع و بین قربانگاه (قربانی سوختنی) قرار داده، در آن برای شستشو آب ریخت.",
            "30": "مُشه (موسی) و اَهَرُون (هارون) و پسرانش دست‌ها و پاهای خود را به‌وسیله‌ی آن شستند.",
            "31": "همان‏گونه كه خداوند به مُشه (موسی) فرمان داده بود هنگام ورودشان به چادر محل اجتماع و موقع نزدیك‌شدنشان به آن قربانگاه (دست و پای خود را) می‌شستند.",
            "32": "حیاط را گرداگرد میشكان و قربانگاه (قربانگاه سوختنی) ایجاد كرد و پرده‌ی دروازه‌ی حیاط را نصب كرد. مُشه (موسی) كار را پایان داد.",
            "33": "آن ابر، چادر محل اجتماع را پوشانید و میشكان از جلال خداوند مملو شد.",
            "34": "مُشه (موسی) نمی‌توانست به چادر محل اجتماع داخل شود چون‏كه آن ابر بر آن قرار گرفته و میشكان آكنده از جلال خداوند بود.",
            "35": "فرزندان ییسرائل (اسرائیل) در تمام مسافرت‌های خود هنگام بالارفتن ابر از روی میشكان حركت می‌كردند.",
            "36": "و اگر آن ابر بالا نمی‌رفت تا روز بالا رفتن آن حركت نمی‌نمودند.",
            "37": "زیرا كه در مقابل چشم تمام خاندان ییسرائل (اسرائیل) در كلیه مسافرت‌هایشان در روز، ابر خداوند، و در شب، آتش (برای راهنمایی) بر میشكان مستقر بود."
        }
    },
    "meta": "Chapter-Verse",
    "work": "Exodus"
}