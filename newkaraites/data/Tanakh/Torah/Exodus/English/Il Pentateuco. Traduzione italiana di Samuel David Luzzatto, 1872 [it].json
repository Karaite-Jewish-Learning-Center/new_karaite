{
    "text": {
        "0": {
            "0": "Sono questi i nomi dei figli d’Israel andati in Egitto - vi andarono con Giacobbe ciascheduno colla propria famiglia - ",
            "1": "Ruben, Simeone, Levi e Giuda.",
            "2": "Issachàr, Zevulùn e Binjamìn.",
            "3": "Ilan e Naftalì, Gad e Ascèr.",
            "4": "Le persone derivate dalla coscia di Giacobbe erano in tutto settant’anime. Giuseppe poi era (già) in Egitto [perciò non è qui mentovato cogli altri fratelli, ivi passati col padre].",
            "5": "Giuseppe morì, come pure tutti i suoi fratelli, e tutta quella generazione.",
            "6": "E i figli d’Israel prolificarono, si propagarono, e divennero numerosi e forti oltremodo, ed il paese [di Gòscen] ne divenne pieno.",
            "7": "Sorse poi un re nuovo sull’Egitto, il quale non aveva conosciuto Giuseppe.",
            "8": "Questi disse al suo popolo: Ecco il popolo degl’Israeliti è [si va facendo] numeroso e forte più di noi. ",
            "9": "Or via studiamo contro di lui qualche stratagemma, per ch’ei non s’aumenti a segno, che accadendo qualche guerra possa unirsi ai nostri nemici, guerreggiare contro di noi, e poscia andarsene via dal paese.",
            "10": "Quindi istituirono sopra di esso (popolo) dei commissari di leva [incaricati di toglierne gl’individui più robusti], affine di opprimerlo colle loro gravezze. Esso fabbricò per Faraone delle città ad uso di magazzini, Pithòm e Raamsès.",
            "11": "Però quanto più essi l’opprimevano, tanto più esso s’aumentava, e tanto più straordinariamente s’aumentava; cosicché si crucciavano a cagione dei figli d’Israel.  ",
            "12": "Gli Egizi fecero quindi servire gl’Israeliti con durezza.",
            "13": "Ed amareggiarono la loro vita con lavori penosi, colla malta e coi mattoni, e con ogni lavoro di campagna: ogni lavoro, cui gli assoggettavano, (ve li assoggettavano) con durezza.  ",
            "14": "Indi il re d’Egitto disse alle ostetrici delle Ebree, delle quali l’una aveva nome Scifrà, e l’altra Puà.  ",
            "15": "Disse cioè: Quando assisterete al parto le Ebree, osserverete sopra la seggiola [o: sul vase da lavare il neonato]: s’egli è un figlio, lo farete morire; e s’è una figlia, viva pure.",
            "16": "Però le ostetrici temettero Iddio, e non eseguirono quanto avea loro ordinato il re d’Egitto, ma lasciarono vivere i fanciulli. ",
            "17": "Quindi il re d’Egitto chiamò le ostetrici, e disse loro: Com’è che faceste tal cosa, che avete cioè lasciati vivere i fanciulli?",
            "18": "Le ostetrici dissero a Faraone: Perché le donne Ebree non sono come le egizie, ma sono vigorose: innanzi che l’ostetrice sia venuta a loro, hanno già partorito.",
            "19": "Iddio beneficò le ostetrici, ed il popolo divenne numeroso e folto oltremodo. ",
            "20": "Ora, poiché le ostetrici temettero Iddio, egli fece loro delle case [cioè famiglie, vale a dire diede loro numerosa figliuolanza].  ",
            "21": "Faraone poi comandò a tutto il suo popolo, con dire: Ogni figlio che nasce [agl’Israeliti] lo gitterete nel Nilo, ed ogni figlia lascerete vivere."
        },
        "1": {
            "0": "Un uomo della famiglia di Levi era andato ed aveva preso una figlia di Levi.  ",
            "1": "La donna, divenuta incinta, partorì un figlio; e vedendo ch’era buono, lo tenne nascosto per tre mesi.",
            "2": "Ma non potendo più tenerlo ascoso, gli prese una cassetta di papiro, la spalmò di bitume e di pece, vi pose il fanciullo, e la pose nella giuncaja, sulla riva del Nilo. ",
            "3": "E la sorella di lui si collocò da lungi, per sapere ciò che ne avverrebbe.  ",
            "4": "La figlia di Faraone era discesa a lavarsi presso al Nilo, e le sue donzelle passeggiavano sulla riva del Nilo; vide la cassetta in mezzo alla giuncaja, e mandò la sua ancella, la quale la prese.",
            "5": "L’aprì, e lo vide, il bambino, e trovato ch’era un fanciullo piangente, n’ebbe pietà, e disse: Quest’è dei bambini degli Ebrei.",
            "6": "La sorella di lui disse alla figlia di Faraone: Vuoi ch’io vada a chiamarti una donna lattante, delle Ebree, che ti allatti il bambino? ",
            "7": "La figlia di Faraone le disse: Va. E la donzella andò, e chiamò la madre del bambino.",
            "8": "La figlia di Faraone le disse: Prendi teco questo bambino, e allattalo per mio conto, ed io (ti) darò la tua mercede. La donna prese il bambino e lo allattò. ",
            "9": "Cresciuto il bambino, lo recò alla figlia di Faraone, la quale l’ebbe qual figlio, e gl’impose nome Mosè, soggiungendo: poiché dall’acqua lo salvai.",
            "10": "Ora, in quel tempo, cresciuto Mosè, uscì appo i suoi fratelli, osservò le loro gravezze; vide un uomo egizio, che batteva un uomo ebreo, dei suoi fratelli. ",
            "11": "Voltatosi di qua e di là, e visto che non c’era persona, percosse l’Egiziano, e lo nascose nella sabbia.",
            "12": "Uscito un altro giorno, vide due uomini ebrei che si azzuffavano; e disse a colui che aveva il torto: Perché batti il tuo prossimo?  ",
            "13": "Ma colui disse: Chi t’ha costituito signore e giudice su di noi? Pensi tu d’uccidermi, come uccidesti l’Egiziano? Mosè temette, e disse (tra sè): Dunque la cosa si è saputa. ",
            "14": "Faraone, udita questa cosa, voleva uccidere Mosè; ma Mosè se ne fuggì da Faraone, e andò ad abitare nel paese di Midjan, e [a prima giunta] si soffermò vicino ad un pozzo.",
            "15": "Il sacerdote di Midjàn aveva sette figlie. Esse vennero, attinsero acqua, ed empirono i canali, per abbeverare il bestiame minuto del loro padre. ",
            "16": "Venuti i pastori, le scacciarono; ma Mosè si alzò e le difese, ed abbeverò il loro bestiame. ",
            "17": "Giunte che furono presso Reuèl loro padre [avo], egli disse: Com’è che oggi siete venute presto? ",
            "18": "Ed elleno dissero: Un uomo egizio ci liberò dai pastori, ed anche attinse per noi, ed abbeverò il bestiame.  ",
            "19": "E quegli disse alle sue figlie: E dov’è egli? Perché mai avete abbandonato quell’uomo? Invitatelo, che venga a pranzo. ",
            "20": "Mosè acconsentì di restare presso quell’uomo, ed egli diede a Mosè Sipporà sua figlia.  ",
            "21": "Questa partorì un figlio, al quale (Mosè) pose nome Gheresciòm, poiché disse: Sono divenuto pellegrino in terra straniera.",
            "22": "Ora, dopo lungo tempo, morì il re d’Egitto, e gl’Israeliti sospirarono e sclamarono a cagione della schiavitù, ed il loro clamore per la schiavitù salì a Dio.",
            "23": "Iddio udì il loro gemito, e fu memore della promessa fatta ad Abramo, Isacco e Giacobbe. ",
            "24": "Iddio vide (la condizione de)gl’Israeliti, e Iddio seppe [decise ciò che avea a fare]. "
        },
        "2": {
            "0": "Mosè pasturava il bestiame minuto di Ithrò suo suocero, sacerdote di Midjàn; e guidando (una volta) il bestiame lungo la campagna rasa, arrivò al monte di Dio, all’Orèb.  ",
            "1": "Un angelo del Signore gli apparve di mezzo ad un roveto, in una fiamma di fuoco. Egli vide (cioè) ch’il roveto ardeva nel fuoco, ed il roveto non si consumava.  ",
            "2": "Mosè disse: Voglio accostarmi, e vedere questo grande fenomeno come sia ch’il roveto non si consuma. ",
            "3": "Il Signore vedendo ch’egli si accostava per vedere, Iddio lo chiamò di mezzo al roveto, e disse: Mosè! Mosè! - E questi disse: Eccomi.  ",
            "4": "E (Iddio) disse: Non t’avvicinare qui. Togliti le scarpe dai piedi; perocchè il luogo, sul quale tu stai, è un terreno santo.  ",
            "5": "Indi soggiunse: Io sono il Dio di tuo padre, il Dio d’Abramo, il Dio d’Isacco, e il Dio di Giacobbe. - Mosè si nascose il volto, poiché temette di guardare verso Dio. ",
            "6": "Il Signore soggiunse: Ho veduto la miseria del mio popolo ch’è in Egitto, ed ho udito le grida che manda a cagione de’ suoi oppressori. Sì, conosco i suoi dolori.  ",
            "7": "Sono quindi disceso per liberarlo dagli Egizi, e per farlo passare da quel paese ad un paese buono e spazioso, ad una terra che scorre latte e miele; alla terra (cioè) dei Cananei, degli Hhittei, degli Emorei, dei Perizzei, degli Hhivvei, e dei Jevussei. ",
            "8": "Or dunque, ecco, le grida de’ figli d’Israel sono giunte a me, ed anche ho veduto l’oppressione che gli Egizi fan loro soffrire. ",
            "9": "Or dunque, vieni ch’io ti mandi a Faraone; e tu trarrai il mio popolo, i figli d’Israel, dall’Egitto.  ",
            "10": "Mosè disse a Dio: Chi son io, che possa andare da Faraone, e trarre i figli d’Israel dall’Egitto?  ",
            "11": "E (Dio) disse: (Sì,) poiché io sarò con te, e questo (fenomeno che qui vedi) ti serva di segno che son io che ti mando. Quando poi trarrai il popolo dall’Egitto, presterete culto a Dio sopra questo monte.",
            "12": "Mosè disse a Dio: Ecco io vado ai figli d’Israel, e dico loro: Il Dio de’ vostri padri mi mandò a voi; se mi dicono: Qual è il suo nome? che cosa ho da dir loro?",
            "13": "E Dio disse a Mosè: Ehjè ascèr ehjè (Sarò quel che sarò, vale a dire: Farò per voi ciò che mai non feci sinora). Indi disse: Così dirai ai figli d’Israel: Ehjè [Sarò] mi mandò a voi. ",
            "14": "Iddio soggiunse a Mosè: Così dirai ai figli d’Israel: il Signore, Dio de’ vostri padri, Dio d’Abramo, Dio d’Isacco e Dio di Giacobbe, mi mandò a voi. - Egli è questo il mio nome per sempre, ed è questa la mia denominazione per tutt’i secoli.",
            "15": "Va, raduna gli anziani d’Israel, e dì loro: Il Signore, Dio de’ vostri padri, è apparso a me - il Dio (cioè) d’Abramo, d’Isacco e di Giacobbe - con dire: Ho pensato a voi, ed a quanto vi vien fatto in Egitto.",
            "16": "E ho deciso di togliervi dalla miseria dell’Egitto, e farvi passare al paese dei Cananei, degli Hhiitei, degli Emorei, dei Perizzei, degli Hhivvei e de’ Jevussei; ad un paese (cioè), che scorre latte e miele. ",
            "17": "Eglino ti presteranno ascolto, quindi tu e gli anziani d’Israel vi recherete al re d’Egitto e gli direte: Il Signore, Iddio degli Ebrei, si è a noi manifestato. Or dunque permetti deh! che andiamo nel deserto, a una distanza di tre giornate di cammino, e facciamo sacrifizi al Signore, Iddio nostro.",
            "18": "Io poi so ch’il re d’Egitto non vi lascerà andare, se non (costretto) colla forza.",
            "19": "Ma io stenderò il mio braccio, e percoterò l’Egitto con moltiplici prodigi, che opererò in mezzo di esso; e poscia egli vi lascerà andare. ",
            "20": "Metterò poi questo popolo in grazia agli occhi degli Egizi; cosicché quando andrete, non andrete a mani vuote. ",
            "21": "Una donna chiederà alla sua vicina, ed all’inquilina della sua casa, arredi d’argento e d’oro, e vestimenti, che ponete addosso ai vostri figli ed alle vostre figlie; facendo così bottino (delle cose) degli Egizi."
        },
        "3": {
            "0": "Mosè rispondendo disse: E se non mi crederanno, e non mi daranno ascolto, ma diranno: Il Signore non ti è apparso. ",
            "1": "Ed il Signore gli disse: Che cosa hai tu in mano? - Egli disse: Una verga. ",
            "2": "E quegli disse: Gettala in terra. - La gittò in terra, e divenne un serpente, e Mosè fuggì dal suo cospetto. ",
            "3": "Il Signore disse a Mosè: Stendi il tuo braccio, e prendine la coda. - Egli stese il braccio e l’afferrò, e divenne una verga nella sua mano.  ",
            "4": "(Il Signore soggiunse:) Così crederanno che ti è apparso il Signore, Dio (dei loro padri, Dio d’Abramo, Dio d’Isacco e Dio di Giacobbe.) ",
            "5": "Il Signore gli disse ancora: metti la tua mano nel tuo seno. - Egli pose la mano in seno, indi la trasse, e la trovò lebbrosa, del color della neve.",
            "6": "Indi disse: Rimetti la mano in seno. - Rimise la mano in seno, indi la trasse dal seno, e la trovò tornata del colore del suo corpo. ",
            "7": "(Il Signore soggiunse:) Ora, se non ti crederanno, e non faranno attenzione al primo miracolo, crederanno al secondo. ",
            "8": "Se poi non crederanno nemmeno a questi due miracoli, e non ti daranno ascolto, piglierai dell’acqua del Nilo, e la verserai sull’asciutto; e quell’acqua che avrai preso dal Nilo diverrà sangue in sull’asciutto.  ",
            "9": "E Mosè disse al Signore: Deh, Signore! Io non sono un parlatore, nè (lo fui) per lo passato, nè (lo divenni) dopo che tu hai parlato al tuo servo; ma sono tardo di bocca e tardo di lingua. ",
            "10": "Ed il Signore gli disse: Chi è che fece all’uomo la bocca? ovvero chi è che fa uno muto, o sordo, o veggente, o cieco? Non sono io, il Signore?",
            "11": "Or dunque va; ed io sarò teco, e t’insegnerò ciò che hai da parlare. ",
            "12": "E quegli disse: Deh! Signore, incarica chiunque (altro) tu voglia incaricare. ",
            "13": "Ed il Signore si accese di sdegno contro Mosè, e disse: Vi è già Aronne tuo fratello, il Levita; so ch’egli non si rifiuterà di parlare.Anzi egli è per venirti incontro, ed al vederti gioirà di cuore.  ",
            "14": "Tu gli parlerai, e gli porrai le parole in bocca; ed io assisterò te e lui quando parlerete, e v’insegnerò ciò che avrete a fare.",
            "15": "Egli parlerà per te al popolo. Egli ti servirà d’interprete, e tu sarai a lui qual Divinità. ",
            "16": "Prendi poi teco questa verga, colla quale farai i miracoli.  ",
            "17": "Mosè andò, e ritornò a Jèther suo suocero, e gli disse: Lascia ch’io vada e ritorni a’ miei fratelli [congiunti], che sono in Egitto, e vegga se sono ancor vivi. E Ithrò disse a Mosè: Va in pace. ",
            "18": "Il Signore disse a Mosè in Midjàn: Va, ritorna in Egitto, perciocchè son morti tutti coloro che cercavano (impossessarsi del) la tua persona. ",
            "19": "Mosè prese sua moglie e i suoi figli, li fece montare sopra un asino, e ritornò verso il paese d’Egitto; e Mosè prese seco la verga divina.  ",
            "20": "Il Signore disse a Mosè: Andando per ritornare in Egitto, bada che tutt’i miracoli, di cui t’incarico, tu gli eseguirai innanzi a Faraone; ma io gli renderò forte [ostinato] il cuore, ed egli non lascerà andare il popolo.  ",
            "21": "E [finalmente] dirai a Faraone: Dice così il Signore: Israel è il mio figlio primogenito.  ",
            "22": "Io ti dico: Lascia che mio figlio venga a servirmi - e tu ricusi di lasciarlo venire. Ecco ch’io uccido il tuo figlio primogenito.",
            "23": "Ora, durante il viaggio, nell’albergo, il Signore lo assalì [colpì di grave malattia uno dei figli di Mosè], e minacciava di farlo morire. ",
            "24": "Sipporà prese una selce, e tagliò il prepuzio di suo figlio, e fece arrivare il sangue ai piedi di lui [di Mosè], e disse: Uno sposo sanguinolente tu mi sei [qualche tuo peccato è cagione della morte del figlio].  ",
            "25": "Avendolo poi lasciato [cioè essendosi il figlio risanato], ella disse: Sposo sanguinolente per la circoncisione [cioè la minacciata morte era pel ritardo della circoncisione].",
            "26": "Il Signore poi disse ad Aronne: Va incontro a Mosè nel deserto. - Ed egli andato, l’incontrò nel monte di Dio, e lo baciò.",
            "27": "E Mosè espose ad Aronne tutti i discorsi, di cui il Signore l’aveva incaricato, e tutti i miracoli che gli aveva comandato (di fare). ",
            "28": "Mosè ed Aronne andarono e radunarono tutti gli anziani dei figli d’Israel. ",
            "29": "Aronne espose tutte le cose ch’il Signore aveva detto a Mosè, e fece i miracoli alla presenza del popolo. ",
            "30": "Il popolo prestò fede; e sentendo ch’il Signore aveva pensato ai figli d’Israel, e che aveva veduta [presa in contemplazione] la loro miseria, s’inchinarono e si prostrarono."
        },
        "4": {
            "0": "Indi Mosè ed Aronne andarono, e dissero a Faraone: Dice così il Signore, Iddio d’Israel: Lascia ch’il mio popolo vada a celebrarmi una festa nel deserto.",
            "1": "Faraone disse: Chi è egli il Signore, ch’io abbia ad ubbidirgli di lasciar andare Israel? Non conosco il Signore, nè voglio lasciar andare Israel. ",
            "2": "Ed eglino dissero: Il Dio degli Ebrei si è a noi manifestato. Permetti deh! che andiamo nel deserto a una distanza di tre giornate di cammino, e facciamo sacrifizi al Signore nostro Dio, affinch’egli non ci assalga colla peste, o colla spada.",
            "3": "Il re d’Egitto disse loro: Perché, Mosè ed Aronne, volete distogliere questa gente dai suoi lavori? Andate (a eseguire) i vostri compiti.  ",
            "4": "Faraone soggiunse: Ella è pur numerosa questa gente, e voi vorreste farli cessare dai lavori loro addossati? ",
            "5": "Faraone comandò in quel giorno agli esattori [egiziani] deputati sul popolo, ed a’ suoi soprintentendenti [israeliti], con dire:  ",
            "6": "Non continuate a dare al popolo paglia per fabbricare i mattoni, come per l’addietro; (ma) essi stessi vadano, e taglinsi la paglia. ",
            "7": "Imponete poi loro la stessa quantità di mattoni, che facevano per lo innanzi, senz’alcuna diminuzione; perciocchè essi sono oziosi, perciò gridano con dire: Lascia che andiamo a far sacrifizi al nostro Dio. ",
            "8": "Sia il lavoro aggravato sui medesimi, sicchè ne siano occupati, e non si divertano con menzogne. ",
            "9": "Gli esattori del popolo e i suoi soprintendenti escirono e dissero al popolo: Dice così Faraone: Io non vi do paglia. ",
            "10": "Voi andatevi a prender paglia, dove ne troverete; mentre il vostro lavoro non viene scemato di nulla.",
            "11": "Il popolo si sparpagliò per tutto il paese d’Egitto, per tagliar stoppia, (per servirsene) per paglia.  ",
            "12": "Gli esattori poi insistevano, con dire: Terminate i vostri lavori, il compito giornaliero, come quando c’era la paglia. ",
            "13": "I soprintendenti dei figli d’Israel, costituiti sopra di loro dagli esattori di Faraone, furono battuti, con dire: Com’è che non avete completato nè jeri, nè oggi, la stabilita quantità di mattoni da fabbricare, come facevate per l’addietro?",
            "14": "I soprintendenti dei figli d’Israel andarono e lagnaronsi a Faraone, con dire: Perché tratti così i tuoi servi?",
            "15": "Paglia non viene somministrata ai tuoi servi, e tuttavia ci vien detto: Fabbricate mattoni. - Quindi i tuoi servi vengono battuti, ed il tuo popolo si rende colpevole. ",
            "16": "Ed egli disse: oziosi siete, oziosi; è perciò che voi dite: Vogliamo andare a far sacrifizi al Signore. ",
            "17": "Or dunque andate, lavorate, senza che vi sia data la paglia; ed il (consueto) numero di mattoni dovete somministrare.",
            "18": "I soprintendenti dei figli d’Israel si videro a mal partito, sentendosi dire: Non dovete diminuir (nulla) dei vostri mattoni, (cioè) del compito giornaliero.",
            "19": "Avendo poi, nell’uscire da Faraone, incontrati Mosè ed Aronne, che gli aspettavano;  ",
            "20": "Dissero loro: Vegga il Signore, e ve ne faccia carico, e giudichi, che ci rendeste odiosi a Faraone ed ai servi suoi, mettendo (quasi) la spada nella loro mano, perché ci uccidano. ",
            "21": "Mosè ritornò al Signore, e disse: Signore! perché facesti [vieppiù] male a questo popolo? Perché mi mandasti? ",
            "22": "Mentre da quando mi recai a Faraone a parlare in tuo nome, egli fece [vieppiù] male a questo popolo; nè tu recasti alcuna salvezza al tuo popolo. "
        },
        "5": {
            "0": "Il Signore disse a Mosè: Ora vedrai ciò che farò a Faraone; poiché (costretto) colla forza li lascerà andare, anzi a viva forza gli scaccerà dal suo paese. ",
            "1": "Indi Iddio parlò a Mosè, e gli disse: Io sono il Signore. ",
            "2": "Io mi mostrai ad Abramo, Isacco e Giacobbe, qual Dio onnipossente; ma tale, quale significa il mio nome “il Signore”, non mi feci conoscere ad essi.",
            "3": "Ed anche feci ai medesimi una solenne promessa di dar loro la terra di Cànaan, il paese del loro pellegrinaggio, dove vissero come forestieri.",
            "4": "Ed io stesso ho anche dato ascolto ai gemiti dei figli d’Israel, cui gli Egizi tengono in ischiavitù; e richiamai alla memoria la mia promessa.",
            "5": "Quindi dì ai figli d’Israel: Io sono il Signore; e vi trarrò di sotto alle gravezze degli Egizi, e vi farò salvi dalla loro schiavitù, e vi libererò con braccio steso [colla forza] e con grandi castighi.",
            "6": "E vi piglierò per mio popolo, e sarò il vostro Dio (tutelare); e conoscerete ch’io, il Signore vostro Dio, son quegli che vi trae di sotto alle gravezze dello Egitto.",
            "7": "E vi porterò al paese che giurai di dare ad Abramo, Isacco e Giacobbe; e vel darò in retaggio [in proprietà perpetua]. Son io il Signore (che ciò prometto).",
            "8": "Mosè parlò così ai figli d’Israel; ma essi non prestarono ascolto a Mosè, per l’ambascia in cui erano, e per la dura schiavitù.",
            "9": "Il Signore parlò a Mosè con dire:",
            "10": "Va, parla a Faraone re dell’Egitto, perché lasci andare i figli d’Israel dal suo paese.",
            "11": "E Mosè parlò innanzi al Signore, con dire: Ecco i figli d’Israel non m’ascoltarono, e come m’ascolterà Faraone? mentre io ho le labbra impedite [poco sciolte].",
            "12": "Indi il Signore parlò a Mosè e ad Aronne e gl’incaricò presso i figli d’Israel, e presso Faraone re d’Egitto, (della missione) di trarre i figli d’Israel dal paese d’Egitto. ",
            "13": "Sono questi i capi de’loro casati. I figli di Ruben primogenito d’Israel (furono): Hhanòch e Pallù, Hhessròn e Carmì: son queste le famiglie di Ruben. ",
            "14": "I figli di Simeone: Jemuèl, Jamìn, Ohad, Jachìn, Sòhhar, e Sciaul figlio della cananea: sono queste le famiglie di Simeone.",
            "15": "Questi poi sono i nomi dei figli di Levi, (suddivisi poscia) nella loro discendenza: Gheresciòn, e Kehàt, e Merarì. Gli anni della vita di Levi (furono) cento trentasette. ",
            "16": "I figli di Gheresciòn (furono): Livnì e Scimeì, capi delle rispettive famiglie. ",
            "17": "E i figli di Kehàt: Amràm, e Isshàr, e Hhevròn, e Uzzièl. Gli anni della vita di Kehàt (furono) cento trentatrè. ",
            "18": "E i figli di Merarì: Mahhlì, e Muscì. Sono queste le famiglie di Levi, (suddivise poscia) nella loro discendenza.",
            "19": "Amràrn prese in moglie Jochèved sua zia, la quale gli procreò Aronne e Mosè. Gli anni della vita di Amràm (furono) cento trentasette. ",
            "20": "E i figli d’Isshàr: Corahh, e Nèfeg, e Zichrì.",
            "21": "E i figli di Uzzièl : Misciaèl, ed Elsafàn, e Sithrì.",
            "22": "Aronne prese in moglie Eliscèva figlia di Amminadàv, sorella di Nahhsciòn; la quale gli procreò Nadàv, ed Avihù, Eleazzaro, ed Ithamàr. ",
            "23": "E i figli di Corahh: Assìr, ed Elcanà, ed Aviassàf. Son queste le famiglie dei Corahhiti.",
            "24": "Ed, Eleazzaro figlio d’Aronne prese in moglie una delle figlie di Putièl, la quale gli procreò Pinehhàs. Questi sono i capi dei casati dei Leviti, (suddivisi) nelle rispettive famiglie.  ",
            "25": "Son questi (quell’) Aronne e (quel) Mosè, ai quali il Signore disse: Traete i figli d’Israel dal paese d’Egitto, (ponendovi) alla testa delle loro schiere.",
            "26": "Son questi quelli che parlarono a Faraone re dell’Egitto, onde trarre i figli d’Israel dall’Egitto; Son questi (quel) Mosè e (quell’) Aronne.",
            "27": "Ora, quando il Signore parlò a Mosè nel paese d’Egitto, ",
            "28": "Il Signore parlò a Mosè, con dire: Io sono il Signore. Parla a Faraone re d’Egitto tutto quello ch’io ti parlo.  ",
            "29": "E Mosè disse innanzi al Signore: Ecco, io ho le labbra impedite, e come mi darebbe ascolto Faraone?"
        },
        "6": {
            "0": "Ed il Signore disse a Mosè: Vedi, io ti costituisco (qual) divinità verso Faraone, ed Aronne tuo fratello sarà il tuo profeta.",
            "1": "Tu parlerai quant’io ti comanderò, ed Aronne tuo fratello parlerà a Faraone, e questi lascerà ch’i figli d’Israel sen vadano dal suo paese.  ",
            "2": "(Prima però) io indurirò il cuore di Faraone, e moltiplicherò i miei miracoli e portenti nel paese d’Egitto.",
            "3": "Faraone non vi darà ascolto, ed io porrò la mia mano sull’Egitto, e trarrò le mie schiere, il mio popolo, i figli (cioè) d’Israel dal paese d’Egitto, mediante grandi castighi.",
            "4": "E gli Egizi conosceranno ch’io sono il Signore, quand’io stenderò il mio braccio sull’Egitto, e trarrò di mezzo ad essi i figli d’Israel. ",
            "5": "Mosè ed Aronne eseguirono: come il Signore comandò loro, così fecero. ",
            "6": "Mosè aveva ottant’anni, ed Aronne ottantatrè, quando parlarono a Faraone.",
            "7": "Il Signore disse a Mosè e ad Aronne quanto segue:  ",
            "8": "Quando Faraone vi dirà “Date una prova delle vostre asserzioni” dirai ad Aronne: Prendi la tua verga, e gettala innanzi a Faraone: divenga un serpente!",
            "9": "Mosè ed Aronne, recatisi a Faraone, fecero così, come il Signore avea comandato. Aronne gettò la sua verga innanzi a Faraone, e innanzi ai suoi servi, e divenne un serpente. ",
            "10": "Faraone chiamò anch’egli i savj e gli stregoni; ed anch’essi, i maghi dell’Egitto, fecero colle loro arti arcane il simile.",
            "11": "Gettarono ciascheduno la propria verga, e divennero serpenti. La verga poi d’Aronne ingojò le loro verghe.",
            "12": "Ma il cuore di Faraone si fece forte, ed egli non badò loro, come il Signore aveva predetto. ",
            "13": "Quindi il Signore disse a Mosè : Il cuore di Faraone è grave [pesante, difficile a muoversi, ostinato]: egli [Faraone] ha ricusato di lasciar andare il popolo. ",
            "14": "Recati a Faraone dimattina, egli deve uscire (per recarsi) all’acqua: aspettalo sulla riva del Nilo, e prendi teco la verga che si è convertita in serpente. ",
            "15": "E digli: Il Signore, Iddio degli Ebrei, mi mandò a te, per dirti: lascia andare il mio popolo a prestarmi culto nel deserto; ed ecco che tu non hai sinora dato ascolto. ",
            "16": "Dice così il Signore: Da ciò conoscerai ch’io sono il Signore. Ecco, io batto colla verga che ho in mano sopra l’acqua ch’è nel Nilo, e questa si convertirà in sangue. ",
            "17": "Ed il pesce ch’è nel Nilo morrà, ed il Nilo putirà, e gli Egizi cercheranno indarno di bere acqua dal Nilo.  ",
            "18": "Indi il Signore disse a Mosè: Dì ad Aronne: Prendi la tua verga, e stendi il tuo braccio sulle acque dell’Egitto, sui loro fiumi, sui loro canali, sui loro stagni, e sopra ogni loro ricettacolo d’acqua, e divengano sangue. - E sarà sangue per tutto il paese d’Egitto, e (persino) nei vasi di legno e di pietra.",
            "19": "Fecero così Mosè ed Aronne, come comandò il Signore: (Aronne) alzò (il braccio) colla verga, e percosse l’acqua del Nilo, in presenza di Faraone e de’ servi suoi; e tutta l’acqua del Nilo si convertì in sangue.  ",
            "20": "Ed il pesce ch’era nel Nilo morì, ed il Nilo puzzò, e gli Egizi non poterono bere acqua dal Nilo, ed il sangue fu per tutto il paese d’Egitto.  ",
            "21": "I maghi d’Egitto fecero il simile colle loro arti arcane, ed il cuore di Faraone si fece forte, ed egli non badò loro, come il Signore aveva predetto. ",
            "22": "Faraone voltò via, e andò a casa sua, e non pose mente neanche a questo. ",
            "23": "Gli Egizi poi scavarono tutti intorno al Nilo (dei pozzi, per avere) acqua da bere, non potendo bere dell’acqua del Nilo.",
            "24": "Indi, scorsi sette giorni dopo ch’il Signore ebbe percosso il Nilo,  ",
            "25": "Il Signore disse a Mosè: Recati a Faraone, e digli: Dice così il Signore: Lascia andare il mio popolo a prestarmi culto. ",
            "26": "Se tu poi ricusi di lasciarli andare, io flagello tutto il tuo territorio colle rane.",
            "27": "Il Nilo brulicherà di rane, le quali saliranno (in terra), ed entreranno nella tua casa, nella tua stanza da dormire, e sul tuo letto; ed in casa de’ servi tuoi, e addosso al tuo popolo, e ne’ tuoi forni, e nelle tue madie.  ",
            "28": "Le rane in somma saliranno addosso a te, al tuo popolo, ed a tutti i tuoi servi."
        },
        "7": {
            "0": "Indi il Signore disse a Mosè: Dì ad Aronne: Stendi il tuo braccio colla tua verga, sui fiumi, sui canali, e sugli stagni, e fa salire le rane sulla terra d’Egitto. ",
            "1": "Aronne stese il suo braccio sulle acque dell’Egitto, ed una quantità di rane salì, e coprì la terra d’Egitto.",
            "2": "I maghi fecero il simile colle loro arti arcane, e fecero salire le rane sulla terra d’Egitto.  ",
            "3": "Faraone chiamò Mosè ed Aronne, e disse: Pregate al Signore, che tolga le rane da me e dal mio popolo; ed io lascerò andare il popolo a far sacrifizi al Signore.",
            "4": "E Mosè disse a Faraone: Voglio che tu possa menar vanto sopra di me. Per quando vuoi ch’io preghi in favor tuo, de’ tuoi servi e del tuo popolo, affinché cessino le rane da te e dalle tue case, e rimangano soltanto nel Nilo?",
            "5": "E quegli disse: Per domani. E (Mosè) soggiunse: (Sia) come la tua parola; affinché tu conosca, che non havvi come il Signore, nostro Dio.",
            "6": "Le rane cesseranno da te e dalle tue case, da’ tuoi servi e dal tuo popolo; e rimarranno soltanto nel Nilo. ",
            "7": "Indi, usciti Mosè ed Aronne da Faraone, Mosè sclamò al Signore, a motivo delle rane, di cui aveva aggravato Faraone.",
            "8": "Ed il Signore fece come la parola di Mosè, e le rane morirono dalle case, dai cortili, e dai campi.",
            "9": "Le accumularono a mucchi a mucchi, ed il paese ne puzzò.",
            "10": "Faraone, vedendo ritornata l’agiatezza, rese ostinato il suo cuore, e non badò loro, appunto come il Signore aveva predetto.  ",
            "11": "Indi il Signore disse a Mosè: Dì ad Aronne: Stendi la tua verga, e percuoti la polvere della terra, ed essa diverrà pidocchi in tutto il paese d’Egitto.  ",
            "12": "Essi eseguirono; e tosto che Aronne stese il braccio colla sua verga, e percosse la polvere della terra, quantità di pidocchi fu negli uomini e nelle bestie, la polvere della terra fu tutta pidocchi in tutto il paese d’Egitto.  ",
            "13": "S’adoperarono egualmente i maghi, colle loro arti arcane, per produrre i pidocchi, ma non poterono. E i pidocchi furono negli uomini e negli animali [e non altrove, dove i maghi avrebbero voluto produrli].  ",
            "14": "E i maghi dissero a Faraone: Egli è il dito di Dio. Però il cuore di Faraone si fece forte, e non badò loro, appunto come il Signore aveva predetto.",
            "15": "Indi il Signore disse a Mosè: Alzato domattina, presentati a Faraone; già egli deve uscire (per recarsi) all’acqua: e digli: Dice così il Signore: Lascia ch’il mio popolo vada a prestarmi culto.  ",
            "16": "Chè se tu non lasci andare il mio popolo, ecco ch’io mando contro di te, de’ tuoi servi, e del tuo popolo, e nelle tue case, il miscuglio (di belve, o d’insetti); e le case degli Egizi, ed anche la terra su cui stanno, empirannosi del miscuglio. ",
            "17": "Ed io allora differenzierò il paese di Gòscen, sopra il quale sta il mio popolo, in guisa che ivi non vi sia il miscuglio; affinché tu conosca ch’io, il Signore, sono in mezzo (alle cose) della terra [le sorveglio e governo]. ",
            "18": "Farò così distinzione dal mio popolo al tuo. Domani avverrà questo prodigio.",
            "19": "Il Signore fece così, e venne un grave miscuglio in casa di Faraone, in casa de’ suoi servi, ed in tutta la terra d’Egitto. Il paese soffriva guasti, a cagione del miscuglio. ",
            "20": "Faraone chiamò Mosè ed Aronne, e disse: Andate, fate sacrifizi al vostro Dio entro il paese. ",
            "21": "E Mosè disse: Non conviene far così, perciocché noi dobbiamo sacrificare al nostro Dio ciò ch’è sacro per gli Egizi. Potremmo noi scannare agli occhi degli Egizi ciò ch’è sacro per essi, senza ch’eglino ci lapidino?  ",
            "22": "Dobbiamo internarci nel deserto il cammino di tre giornate; indi faremo sacrifizi al Signore nostro Dio, secondo ch’egli ci dirà.",
            "23": "E Faraone disse: io vi lascerò andare a far sacrifizi al Signore vostro Dio nel deserto, però non andate lontano. (Intanto) pregate per me. ",
            "24": "E Mosè disse: Ecco io esco d’appo te, e (tosto) pregherò al Signore, ed il miscuglio cesserà da Faraone, da’ suoi servi e dal suo popolo, domani. Però non torni Faraone a prendersi giuoco, col non lasciar andare il popolo a far sacrifizi al Signore. ",
            "25": "Mosè, uscito d’appo Faraone, pregò al Signore. ",
            "26": "Ed il Signore effettuò la parola di Mosè, ed il miscuglio cessò da Faraone, dai suoi servi, e dal suo popolo; non rimase di quelli (animali) pur uno.",
            "27": "Ma Faraone ostinò il suo cuore anche questa volta, e non lasciò andare il popolo."
        },
        "8": {
            "0": "Indi il Signore disse a Mosè: Va da Faraone, e digli: Dice così il Signore, Iddio degli Ebrei: Lascia andare il mio popolo a prestarmi culto. ",
            "1": "Ché se tu ricusi di lasciarli andare, e seguiti a ritenerli;",
            "2": "Ecco, la mano del Signore sarà nei tuoi animali [cioè colpirà i tuoi animali], che sono in campagna, nei cavalli, negli asini, nei cammelli, nei buoi, e nel bestiame minuto; (vi sarà cioè) una mortalità grave oltremodo. ",
            "3": "Ed il Signore farà distinzione tra il bestiame degl’Israeliti e quello degli Egizi, e nulla perirà di quanto appartiene ai figli d’Israel.  ",
            "4": "Il Signore fissò un tempo, con dire: Domani il Signore effettuerà questa cosa nel paese. ",
            "5": "Ed il Signore eseguì questa cosa nel giorno seguente, e morirono tutti gli animali degli Egizi, e di quelli degl’Israeliti non morì alcuno. ",
            "6": "Faraone mandò, e trovò che alcuno non era perito degli animali degl’Israeliti; e (tuttavia) il cuore di Faraone si ostinò, ed egli non lasciò andare il popolo.",
            "7": "Indi il Signore disse a Mosè e ad Aronne: Pigliate pieni i vostri pugni di fuliggine di fornace, e Mosè la sparga per aria in presenza di Faraone.",
            "8": "Ed essa diverrà una polvere (che cadrà) su tutto il paese d’Egitto, la quale produrrà sugli uomini, e sugli animali, in tutto il paese d’Egitto, ulcere, pustule, pullulanti.",
            "9": "Ed essi pigliarono la fuliggine di fornace, e presentatisi a Faraone, Mosè la sparse per aria; e (tosto) ulcere, pustule, pullularono negli uomini e negli animali.  ",
            "10": "I maghi non poterono restare davanti a Mosè, a cagione delle ulcere; perocchè le ulcere erano nei maghi ed in tutti gli Egizi.",
            "11": "Ma il Signore rese forte [ostinato] il cuore di Faraone, e questi non diede loro ascolto; come il Signore aveva predetto a Mosè.",
            "12": "Indi il Signore disse a Mosè: Alzato domattina, presentati a Faraone, e digli: Dice così il Signore, Dio degli Ebrei: Lascia andare il mio popolo a prestarmi culto.",
            "13": "Imperocchè questa volta io sono per mandare tutt’i miei flagelli al tuo cuore, e ne’ tuoi servi e nel tuo popolo; affinché tu conosca che non havvi pari a me in tutta la terra.  ",
            "14": "Già a quest’ora avrei stesa la mia mano, e percosso te ed il popolo tuo colla peste, e saresti scomparso dalla terra.",
            "15": "Ma egli è perciò che ti lasciai sussistere, ad oggetto (cioè) di farti vedere la mia potenza, e perché il mio nome venga celebrato per tutta la terra.",
            "16": "Tu dunque ti mostri ancora altiero contro il mio popolo, non volendo (cedere di) lasciarli andare? ",
            "17": "Ecco ch’io domani a quest’ora fo piovere una grandine grave oltremodo, simile alla quale non vi fu in Egitto, dal dì che fu fondato sino ad ora.  ",
            "18": "Or dunque manda e fa ricovrare il tuo bestiame, e quanto hai in campagna. Tutti gli uomini e gli animali, che si troveranno in campagna, e non si saranno ritirati in casa, saranno colpiti dalla grandine, e morranno. ",
            "19": "Chi fra i servi di Faraone temette della parola del Signore, fece fuggire [cioè ritirò prontamente] i proprj servi ed animali nelle case. ",
            "20": "Chi poi non pose mente alla parola del Signore, abbandonò i proprj servi ed animali in campagna. ",
            "21": "Ed il Signore disse a Mosè: Stendi il tuo braccio verso il cielo, e sia grandine in tutto il paese d’Egitto, sugli uomini, sugli animali, e su tutta l’erba del campo, nella terra d’Egitto. ",
            "22": "E Mosè stese la sua verga verso il cielo, ed il Signore mandò tuoni e grandine, e fuoco scorreva verso la terra; il Signore cioè fece piovere gragnuola sul paese d’Egitto.",
            "23": "Era grandine, ed un fuoco appreso in sè stesso [cioè da nulla alimentato] era in mezzo alla grandine; la quale era grave oltremodo, pari alla quale non vi fu in tutta la terra d’Egitto, da quando è divenuto un paese abitato.  ",
            "24": "La gragnuola uccise in tutto il paese d’Egitto quanto vi era in campagna, uomini ed animali; essa percosse eziandio tutta l’erba dei campi, e tutti gli alberi dei campi spezzò.",
            "25": "Soltanto nel paese di Gòscen, dov’erano i figli d’Israel, non vi fu gragnuola.",
            "26": "Faraone, mandati a chiamare Mosè ed Aronne, disse loro: Ho peccato, (lo vedo) finalmente. Il Signore è quegli che ha ragione, ed io ed il mio popolo siamo i colpevoli.",
            "27": "Pregate al Signore, e cessino i tuoni di Dio e la grandine; ed io vi lascerò andare, nè sarete più oltre trattenuti.",
            "28": "E Mosè gli disse: Quand’io sarò uscito della città, stenderò le palme verso il Signore, (e tosto) i tuoni cesseranno, e la grandine non sarà più; in guisa che tu conosca ch’ella è del Signore la terra.",
            "29": "Tu però e i servi tuoi, so che tuttavia non temerete di Dio Signore. ",
            "30": "Frattanto il lino e l’orzo furono percossi; perocchè l’orzo era quasi maturo, ed il lino era in gambo.  ",
            "31": "Il frumento poi e la spelta non furono percossi, poiché sono (più) tardivi.",
            "32": "Mosè uscì dappresso a Faraone al di fuori della città, e stese le sue palme verso il Signore; e (tosto) cessarono i tuoni e la grandine, e pioggia non colò a terra.",
            "33": "E Faraone, visto ch’era cessata la pioggia, e la grandine e i tuoni, seguitò a peccare, e rese ostinato il proprio cuore, egli, come pure i suoi servi.  ",
            "34": "Fattosi forte il cuore di Faraone, egli non lasciò andare i figli d’Israel, come il Signore aveva predetto per mezzo di Mosè."
        },
        "9": {
            "0": "Indi il Signore disse a Mosè: Va da Faraone; perocchè io ho reso ostinato il suo cuore e quello de’ suoi servi, ad oggetto di effettuare in mezzo ad essi questi miei prodigj. ",
            "1": "Ed affinché voi abbiate a narrare ai vostri figli e nipoti come mi trastullai con gli Egizi, ed i prodigj che ho eseguiti in essi; e conosciate ch’io sono il Signore.",
            "2": "Mosè ed Aronne, recatisi a Faraone, gli dissero: Dice così il Signore, Dio degli Ebrei: Sino a quando ricusi di cedere innanzi a me? Lascia ch’il mio popolo vada a prestarmi culto. ",
            "3": "Perocchè se tu ricusi di lasciar andare il mio popolo, ecco ch’io fo venire domani le locuste nel tuo territorio.",
            "4": "Esse copriranno la vista della terra, in guisa che la terra non si potrà vedere; e mangeranno gli scarsi avanzi che vi rimasero dopo la gragnuola, e spoglieranno tutti gli alberi che vi vanno germogliando dalla campagna.",
            "5": "Le tue case, le case di tutt’i tuoi servi, e le case di tutti gli Egizi, ne saran piene: cosa che non videro i tuoi padri, nè i tuoi avi, da quando esistettero sulla terra sino a quest’oggi. Indi, voltatosi, uscì da Faraone.",
            "6": "Ma i servi di Faraone gli dissero: Sino a quando deve costui esserci d’intoppo [cagionarci dei danni]? Lascia che quella gente vada a prestar culto al Signore suo Dio. Non comprendi tu ancora che (altrimenti) l’Egitto è perduto?",
            "7": "Allora Mosè ed Aronne furono fatti tornare a Faraone, il quale disse loro: Andate a prestar culto al Signore vostro Dio. (Ma) chi sono quelli che hanno d’andare?",
            "8": "E Mosè disse: Andremo coi nostri giovani e coi nostri vecchi; coi nostri figli, colle nostre figlie, col nostro minuto e grosso bestiame andremo: conciossiachè abbiamo a celebrare una festa al Signore.",
            "9": "Ma quegli disse loro: Così il Signore v’ajuti, com’io vi lascerò andare insieme alla vostra figliuolanza! Pensate che qualche male vi sovrasta.",
            "10": "Non così; ma andate (soltanto) gli uomini [i maschi adulti], e prestate culto al Signore, perocchè ella è questa la cosa che voi cercate. E gli scacciò dal cospetto di Faraone. ",
            "11": "Indi il Signore disse a Mosè: Stendi il tuo braccio sul paese d’Egitto, perché vengano le locuste, ed assalgano il paese d’Egitto, e mangino tutta l’erba della terra, tutto quello che la grandine ha lasciato avanzare.  ",
            "12": "E Mosè stese la sua verga sul paese d’Egitto, ed il Signore fece venire nel paese un vento orientale tutto quel giorno e tutta la notte; e quando fu la mattina (seguente) il vento orientale avea portate le locuste. ",
            "13": "Le locuste assalirono tutto paese d’Egitto, e posarono su tutto il territorio d’Egitto. Erano numerose oltremodo; prima d’allora non vi fu tal quantità di locuste, nè dopo vi sarà l’eguale. ",
            "14": "Coprirono la vista di tutto il paese, sicché il paese rimase ottenebrato, e divorarono tutta l’erba della terra, e tutt’i frutti degli alberi, che la grandine avea lasciati avanzare; e non rimase alcun che di verde negli alberi, nè negli erbaggi della campagna, in tutta la terra d’Egitto. ",
            "15": "Faraone si affrettò a chiamare Mosè ed Aronne, e disse: Peccai contro il Signore vostro Dio, e contro di voi.  ",
            "16": "Or dunque perdona deh! il mio peccato per questa sola volta, e pregate al Signore vostro Dio, che rimuova da me questa sola morte [questo solo flagello].",
            "17": "Mosè, uscito da Faraone, pregò al Signore.",
            "18": "Ed il Signore fece levare un vento contrario, occidentale, forte oltremodo, il quale portò via le locuste, e le affondò nel mar rosso. Non rimase una locusta in tutto il territorio d’Egitto.  ",
            "19": "Ma il Signore rese forte il cuore di Faraone, e questi non lasciò andare i figli d’Israel.",
            "20": "Indi il Signore disse a Mosè: Stendi il tuo braccio verso il cielo, e sia oscurità nel paese d’Egitto, e vadasi tentone nell’oscurità.  ",
            "21": "Mosè stese il braccio verso il cielo, e fu tenebrosa oscurità in tutto il paese d’Egitto per tre giorni.  ",
            "22": "Non si videro l’un l’altro, e non si mossero di dov’erano [cioè non uscirono di casa], per tre giorni; però i figli d’Israel avevan tutti luce nelle loro sedi [nella terra di Gòscen].  ",
            "23": "Indi Faraone chiamò Mosè, e disse: Andate a prestar culto al Signore, però il vostro minuto e grosso bestiame rimanga qui; vada pure con voi anche la vostra figliuolanza.  ",
            "24": "E Mosè disse: Anzi tu stesso porrai a nostra disposizione animali, da fame sacrifizi ed olocausti al Signore nostro Dio.",
            "25": "Ed anche il nostro bestiame verrà con noi, non ne resterà un’unghia, perocchè dovremo farne uso per prestar culto al Signore nostro Dio; e noi non sappiamo qual culto abbiamo a prestare al Signore [che qualità e quantità di sacrifizi abbiamo a fare], sinchè non arriviamo colà. ",
            "26": "Ma il Signore rese forte il cuore di Faraone, ed egli non acconsentì a lasciarli andare.  ",
            "27": "Faraone gli disse: Va lungi da me; guardati di non più venirmi innanzi, poiché nel giorno che mi verrai innanzi, morrai. ",
            "28": "E Mosè disse: Bene dicesti; io non ti verrò più innanzi."
        },
        "10": {
            "0": "Ma il Signore aveva detto a Mosè: Ancora un flagello farò venire sopra Faraone e sopra l’Egitto, indi vi lascerà andar via di qui; anzi datovi il permesso di andare, egli del tutto vi scaccerà di qui.",
            "1": "Parla al popolo, onde chieggano ognuno al proprio amico, ed ogni donna alla propria amica, arredi d’argento e d’oro.  ",
            "2": "Il Signore poi pose il popolo in grazia presso gli Egizi; ed anche Mosè in particolare era in grande considerazione nel paese d’Egitto, presso i servi di Faraone e presso il popolo.",
            "3": "Soggiunse dunque Mosè: Dice così il Signore: In sulla mezzanotte io uscirò in mezzo all’Egitto.  ",
            "4": "E morrà ogni primogenito nel paese d’Egitto, dal primogenito di Faraone, destinato a sedere sul suo trono, sino al primogenito della schiava, che sta dietro alle macine [a volger la ruota del mulino]; come pure ogni primogenito del bestiame.  ",
            "5": "E vi saranno in Egitto grandi strida, quali non ne furono giammai, nè mai più ne saranno. ",
            "6": "Però presso tutti i figli, d’Israel nemmeno un cane aguzzerà la lingua; (non perirà) nè uomo, nè bestia: in guisa che conosciate ch’il Signore fa distinzione tra gli Egizi e gl’Israeliti.  ",
            "7": "E tutti questi tuoi servi verranno a me, ed inchinerannosi a me, con dire: “Esci tu, e tutt’il popolo che ti segue” e poscia uscirò. E (detto ciò) uscì da Faraone, acceso di sdegno. ",
            "8": "Ed il Signore disse a Mosè: Faraone non vi darà ascolto, in guisa che i miei prodigj aumenterannosi (ancora) nel paese d’Egitto.  ",
            "9": "Così Mosè ed Aronne fecero tutti questi prodigj in presenza di Faraone; ma il Signore rese forte il cuore di Faraone, e questi non permise ch’i figli d’Israel andasser via della sua terra."
        },
        "11": {
            "0": "Il Signore disse a Mosè ed Aronne nel paese d’Egitto quanto segue: ",
            "1": "Questo mese è per voi il capo dei mesi, esso dev’essere per voi il primo tra i mesi dell’anno. ",
            "2": "Parlate a tutta la Comunità d’Israel, con dire, che ai dieci di questo mese provveggansi, ognuno (per sè), un agnello [propriamente: una bestia minuta, agnello sia, o capretto] per ciascheduna famiglia, [o, se questa è tale da occupare più case] un agnello per ogni casa.",
            "3": "Se poi la casa sia troppo piccola, per comportare (il consumo di) un agnello, lo prenderà egli [il capo di famiglia] in unione al suo vicino, prossimo alla casa sua, fatto il conto delle persone. Prenderete a calcolo, per (la provvista del) l’agnello, ciascun individuo, secondo quello ch’ei suol mangiare. ",
            "4": "Vi provvederete un animale minuto, immacolato, maschio, nato entro l’anno: tanto tra gli agnelli, quanto tra i capretti, potete prenderlo. ",
            "5": "Lo serberete fino al decimoquarto giorno di questo mese, e (in quel dì) tutta la l’adunanza della Comunità d’Israel lo scannerà, verso sera. ",
            "6": "E prenderanno di quel sangue, e ne porranno sui due stipiti e sull’architrave delle stanze in cui lo mangeranno. ",
            "7": "E ne mangeranno la carne in quella notte. Arrostito al fuoco, con pani azzimi ed erbe amare, lo mangeranno. ",
            "8": "Non ne mangiate semi crudo, nè allesso, cotto (cioè) nell’acqua; ma arrosto al fuoco, (arrostito tutt’intero) colla testa, le gambe, e le interiora.",
            "9": "Non ne lascerete avanzare sino alla mattina; e ciò che ne avanzerà sino alla mattina, abbrucerete.  ",
            "10": "Ed è così che lo mangerete: coi lombi cinti, colle scarpe ai piedi, e col bastone in mano: lo mangerete in fretta, è il sacrifizio della Pasqua [propriamente: del trapasso], (in omaggio) al Signore. ",
            "11": "Io scorrerò il paese d’Egitto in quella notte, e percoterò ogni primogenito nel paese d’Egitto, degli uomini e delle bestie; come pure su tutti gli dèi dell’Egitto eserciterò castighi. Son io il Signore.",
            "12": "Ed il sangue, sulle case da voi abitate, vi servirà di contrassegno; io cioè vedrò il sangue, e vi trapasserò oltre; ed il flagello non farà strage di voi, allorch’io percoterò nel paese d’Egitto.",
            "13": "Quel giorno verrà da voi commemorato, e lo solennizzerete festa al Signore. Per tutte l’età avvenire, qual perpetua legge, lo festeggerete.  ",
            "14": "Per sette giorni mangerete pani azzimi; anzi farete che nel primo giorno non vi sia lievito nelle case vostre; perocchè chiunque, tra ’l primo e ’l settimo giorno, mangi lievitato, quella persona sarà tagliata di mezzo ad Israel [cioè non lascerà discendenza].",
            "15": "Nel giorno primo sarà convocazione santa [riunione religiosa], e nel giorno settimo convocazione santa sarà appo voi: non si farà in essi alcuna opera; soltanto ciò che suol mangiarsi da ogni persona, quello solo potrà farsi [apprestarsi] da voi. ",
            "16": "Osserverete (la legge de) gli azzimi ; perocchè nel medesimo (su accennato) giorno io farò uscire le vostre schiere dal paese d’Egitto: osserverete quindi quel giorno in tutte l’età avvenire, qual legge perpetua.",
            "17": "Nel primo (mese), ai quattordici del mese, a notte, mangerete pani azzimi; sino al ventuno del mese, a notte.",
            "18": "Per sette giorni lievito non deve trovarsi nelle case vostre: perocchè chiunque mangi cosa lievitata, quella persona sarà recisa di mezzo alla Comunità d’Israel, sia egli un forestiere [che abbia abbracciato il Giudaismo], o un indigeno.",
            "19": "Alcuna cosa lievitata non mangerete: in tutte le vostre sedi [in qualunque parte del vostro paese] mangerete pani azzimi. ",
            "20": "Mosè chiamò tutti gli anziani d’Israel, e disse loro: Itene, pigliatevi del bestiame minuto in proporzione delle vostre famiglie, e scannate il sacrifizio pasquale.",
            "21": "E preso un mazzetta d’isòpo, l’infonderete nel sangue esistente (raccolto) in un bacile; indi spruzzerete l’architrave e i due stipiti del sangue raccolto nel bacile. E nessuno di voi uscirà della porta della propria casa sino alla mattina. ",
            "22": "Ed il Signore passerà per percuotere gli Egizi, e visto il sangue sull’architrave e sui due stipiti, il Signore trapasserà oltre a quella porta, e non permetterà al distruttore di entrare nelle vostre case per percuotere.  ",
            "23": "Osserverete questa cosa, qual legge per te e pei tuoi figli in perpetuo.  ",
            "24": "Ora, quando sarete entrati nel paese ch’il Signore vi darà, come ha promesso, osserverete questo rito.  ",
            "25": "E quando i vostri figliuoli vi diranno: Che cosa è questo rito che avete? ",
            "26": "Direte: È il sacrifizio della Pasqua [del trapasso], (in omaggio) al Signore, il quale trapassò oltre alle case dei figli d’Israel in Egitto, quando percosse gli Egizi, e le case nostre salvò. Il popolo [ciò udito] s’inchinò e prostrò. ",
            "27": "I figli d’Israel andarono ed eseguirono: secondo ch’il Signore aveva comandato a Mosè ed Aronne, così fecero. ",
            "28": "Ora, alla mezzanotte, il Signore percosse ogni primogenito nel paese d’Egitto, dal primogenito di Faraone, destinato a sedere sul suo trono, sino al primogenito dei prigionieri, ch’era nella casa sotterranea; come pure ogni primogenito del bestiame.",
            "29": "Faraone si alzò di notte, egli, tutt’i suoi servi, e tutti gli Egizi; e vi furono grandi strida nell’Egitto, poiché non v’era casa, dove non vi fosse qualche morto.",
            "30": "Egli chiamò Mosè ed Aronne, di notte, e disse: Levatevi, uscite di mezzo al mio popolo, e voi, e i figli d’Israel: e andate a prestar culto al Signore come dicevate.",
            "31": "Prendete anche il vostro bestiame minuto e grosso, come dicevate, e andatevene; indi benedite anche me [nel prestar culto al vostro Dio, pregate anche per me]. ",
            "32": "E gli Egizi pressavano fortemente il popolo, perché andassero presto via del paese; poichè dicevano: (Se non vanno) noi muojam tutti. ",
            "33": "Il popolo portò via sul proprio dorso la sua pasta, non ancora lievitata; (portarono cioè) i loro pastoni inviluppati nei loro panni.  ",
            "34": "I figli d’Israel fecero giusta gli ordini di Mosè, e chiesero agli Egizi arredi d’argento e d’oro, e drappi.",
            "35": "Il Signore poi avea posto il popolo in grazia appo gli Egizi, e questi prestarono loro. Essi così fecero bottino delle cose degli Egizi.  ",
            "36": "I figli d’Israel partirono da Ramessès verso Succòt, (nel numero di) circa seicentomila pedoni, (cioè) gli uomini adulti, oltre dei piccoli [al di sotto dei vent’anni]. ",
            "37": "Ed anche molta gente straniera venne via con essi; ed animali minuti e grossi, bestiame numeroso oltremodo.",
            "38": "Della pasta che seco portarono dall’Egitto, cossero focacce azzime, poiché non erasi lievitata; poiché furono scacciati dall’Egitto, e non poterono indugiare, e nemmeno si prepararono alcuna vettovaglia.",
            "39": "La dimora ch’i figli d’Israel fecero in Egitto, fu di quattrocento e trenta anni. ",
            "40": "Ora, al termine di quattrocento trent’anni, nel medesimo (suaccennato) giorno, uscirono tutte le schiere del Signore dal paese d’Egitto. ",
            "41": "Ella fu una notte aspettata dal Signore, per trarli dal paese d’Egitto; e questa medesima notte è (sacra) al Signore, da osservarsi da tutti i figli d’Israel, per tutte l’età avvenire. ",
            "42": "Il Signore disse a Mosè e ad Aronne: È questo lo statuto del sacrifizio pasquale. Alcuno straniero non ne mangerà. ",
            "43": "Ogni schiavo comprato per denari, quando l’avrai circonciso potrà mangiarne. ",
            "44": "L’avventiccio ed il mercenario [non Israeliti, viventi in Palestina senz’abbracciare il Giudaismo] non ne mangeranno. ",
            "45": "In una stessa casa si mangerà, non porterai della (sua) carne fuori della casa, e non ne romperete alcun osso. ",
            "46": "Tutti della Comunità d’Israel lo faranno. ",
            "47": "Quando poi un forestiere faccia dimora presso di te, e voglia fare il sacrifizio pasquale al Signore, dovrà circoncidere ogni maschio che gli appartenga, ed allora sarà ammesso a farlo, e sarà uguale all’indigeno; però alcuno incirconciso non deve mangiarne.",
            "48": "La stessa legge sarà per l’indigeno, e pel forestiere che faccia dimora tra di voi. ",
            "49": "I figli tutti d’Israel eseguirono: fecero (cioè) quanto il Signore avea comandato a Mosè e ad Aronne. ",
            "50": "Ora, nel medesimo (suaccennato), giorno, il Signore trasse i figli d’Israel dal paese d’Egitto, alla testa delle loro schiere [cioè guidandoli colle colonne di nube e di fuoco]."
        },
        "12": {
            "0": "Il Signore parlò a Mosè con dire: ",
            "1": "Dichiara sacro a me ogni primogenito, ogni primo parto dei figli d’Israel, tanto degli uomini che del bestiame: miei sono. ",
            "2": "Indi Mosè disse al popolo: ricordatevi di questo giorno, in cui siete usciti dall’Egitto, ov’eravate schiavi; che (cioè) con braccio forte il Signore vi trasse di qui: e non si mangi lievitato.  ",
            "3": "Egli è oggi che voi uscite, nel mese (cioè) della prima maturazione [dell’orzo].",
            "4": "Ora, quando il Signore ti avrà portato al paese dei Cananei, degli Hhittei, degli Emorei, degli Hhivvei, e dei Jevussei, che giurò ai tuoi padri di darti, terra che scorre latte e miele - praticherai questo rito in questo mese.  ",
            "5": "Sette giorni mangerai pani azzimi, e nel giorno settimo [oltre al primo già accennato, sarà] festa, al Signore.",
            "6": "Pane azzimo si mangerà per questi sette giorni; e non si vedrà presso di te lievitato, nè si vedrà presso di te lievito, in tutto il tuo territorio.",
            "7": "E tu allora spiegherai la cosa a tuo figlio, con dire: (Ciò si fa) in grazia di quanto il Signore ha operato per me, quand’io sono uscito dall’Egitto.",
            "8": "E terrai per insegna sul braccio, e per memoriale tra gli occhi - in guisa che la legge del Signore ti sia in bocca [siati sempre presente] - che con braccio forte il Signore ti trasse dall’Egitto. ",
            "9": "Osserverai questo statuto nel suo stabilito tempo, d’anno in anno.",
            "10": "Ora, quando il Signore t’avrà portato alla terra dei Cananei, e te l’avrà data, come giurò a te ed ai padri tuoi; ",
            "11": "Tributerai ogni primo parto al Signore. Cioè di tutt’i primi nati che avrai del bestiame, i maschi sacrificherai al Signore.  ",
            "12": "Ogni primo parto asinino riscatterai con un agnello [o capretto] e se nol vorrai riscattare, l’ammazzerai. Ed ogni primogenito dell’umana specie, (cioè) de’ tuoi figli, riscatterai. ",
            "13": "Ora, quando in avvenire tuo figlio t’interrogherà con dire: Che cosa è ciò? gli dirai: Con braccio forte il Signore ci trasse dall’Egitto, ov’eravamo schiavi.  ",
            "14": "E poi che Faraone faceva difficoltà a lasciarci andare, il Signore uccise nel paese d’Egitto ogni primogenito, e quelli degli uomini, e quelli del bestiame; perciò io sagrifico al Signore tutt’i primi parti maschi, e riscatto ogni primogenito de’ miei figli.",
            "15": "E stiati per insegna sul braccio, e per frontale tra gli occhi, che con braccio forte il Signore ci trasse dall’Egitto. ",
            "16": "Ora, quando Faraone lasciò andare il popolo, Dio non li guidò alla volta del paese dei Filistei, perché era (troppo) vicino; poiché Iddio disse: Il popolo, al veder guerra, potrebbe pentirsi, e tornare in Egitto.",
            "17": "Ma Dio fece voltare il popolo verso il deserto, lungo il mar rosso. Del resto i figli d’Israel erano partiti armati dal paese d’Egitto.",
            "18": "Mosè poi prese seco le ossa di Giuseppe, poiché questi avea scongiurati i figli d’Israel, con dire: Iddio si mostrerà memore di voi, e voi (allora) trasporterete le mie ossa di qui con voi. ",
            "19": "Essi partirono da Succòt, e s’accamparono in Ethàm, all’estremità del deserto. ",
            "20": "E il Signore andava innanzi a loro di giorno mediante una colonna di nube per additar loro il cammino, e di notte con una colonna di fuoco per far loro luce, in guisa che potessero viaggiare sì di giorno che di notte.",
            "21": "Non mancava (mai) la colonna di nube di giorno, e la colonna di fuoco di notte, innanzi al popolo.  "
        },
        "13": {
            "0": "Ed il Signore parlò a Mosè, con dire: ",
            "1": "Parla ai figli d’Israel, che retrocedano, e s’accampino davanti Pi-hahhiròt, tra Migdòl e il mare; davanti (cioè) a Baal-Sefòn. Dirimpetto a questo v’accamperete, presso il mare.",
            "2": "E Faraone penserà che i figli d’Israel sono imbarazzati nel paese, che il deserto serrò loro il passaggio.  ",
            "3": "Io poi renderò forte il cuore di Faraone, ed egli gl’inseguirà; indi mi farò onore [dimostrerò la mia potenza] in Faraone ed in tutto il suo esercito, e gli Egizi conosceranno che sono io il Signore. Ed essi fecero così. ",
            "4": "Fu narrato al re d’Egitto, ch’il popolo era fuggito [cioè che non pensava a celebrare una festa, e poscia ritornare], e la mente di Faraone e de’ suoi servi si rivolse al popolo; e dissero: Che mai abbiamo fatto, lasciando andare Israel dal servirci? ",
            "5": "E (Faraone) attaccò i suoi cocchi, e pigliò seco la sua gente.",
            "6": "Prese seicento cocchi eletti oltre a tutti gli altri cocchi d’Egitto; e tutti portavano forti guerrieri.",
            "7": "Il Signore rese forte il cuore di Faraone re d’Egitto, e questi corse dietro ai figli d’Israel; mentre i figli d’Israel uscivano [viaggiavano] colla mano alta [cioè senza timore, e senza fretta].",
            "8": "Gli Egizi inseguendoli, li raggiunsero (mentr’erano) accampati presso al mare: (gl’inseguirono cioè) tutt’i cavalli dei cocchi di Faraone, i suoi cavalieri, ed il suo esercito, (e li raggiunsero) presso Pi-hahhiròt, davanti Baal-Sefòn.",
            "9": "E tosto che Faraone fu vicino, i figli d’Israel, alzati gli occhi e veduti gli Egizi marcianti dietro di loro, temettero oltremodo, e sclamarono al Signore. ",
            "10": "E dissero a Mosè: È egli forse perché mancassero sepolcri in Egitto, che tu ci hai condotti a morire nel deserto? Che cosa è mai questa che ci facesti, di trarci dall’Egitto?  ",
            "11": "Non te l’abbiam già detto in Egitto: “Lasciane, che serviamo gli Egizi”? Poiché meglio sarebbe per noi servire gli Egizi che morire nel deserto.",
            "12": "Ma Mosè disse al popolo: Non temiate. State a vedere la salvezza ch’il Signore opererà per voi oggi. Perocchè dopo aver veduto gli Egizi oggi, non li rivedrete mai più.",
            "13": "Il Signore combatterà per voi, e voi starete cheti.  ",
            "14": "Ed il Signore disse a Mosè: A che vai sclamando a me? Parla ai figli d’Israel, e pongansi in marcia. ",
            "15": "E tu alza la tua verga, e stendi il tuo braccio verso il mare, e lo dividi; e i figli d’Israel entreranno in mezzo al mare nel secco.  ",
            "16": "Io poi renderò forte il cuore degli Egizi, e (vi) entreranno dietro di loro; ed io mi farò onore in Faraone ed in tutto il suo esercito, ne’ suoi cocchi e ne’ suoi cavalieri.",
            "17": "E gli Egizi conosceranno ch’io sono il Signore, mostrandosi la mia potenza in Faraone, ne’ suoi cocchi e ne’ suoi cavalieri. ",
            "18": "Indi partì l’angelo di Dio, che andava innanzi al campo d’Israel, e andò dietro di loro; e partì la colonna di nube d’innanzi ad essi, e si pose dietro di loro.  ",
            "19": "Egli [l’angelo] si recò tra il campo degli Egizi e quello d’Israel, e fu (per gli uni) la nube e l’oscurità, e (per gli altri) rischiarò la notte; e per tutto il corso di quella notte l’un campo non s’avvicinò all’altro.  ",
            "20": "Mosè poi stese il braccio verso il mare, ed il Signore fece scorrere il mare da un potente vento orientale, per tutta la notte, e ridusse il mare all’asciutto, e le acque si divisero. ",
            "21": "E i figli d’Israel camminarono in mezzo al mare nel secco, avendo le acque qual muraglia alla destra ed alla sinistra. ",
            "22": "E gli Egizi inseguendoli, entrarono dietro a loro, tutti (cioè) i cavalli di Faraone, i suoi cocchi e i suoi cavalieri, dentro del mare. ",
            "23": "Ora, nella vigilia mattutina [nelle ultime ore della notte] il Signore riguardò [si volse] verso il campo degli Egizi con una colonna di fuoco e di nube [mandando tuoni e fulmini], e scompigliò il campo degli Egizi. ",
            "24": "E staccò le ruote de’ loro cocchi, facendoli così andare a grave stento. Dissero allora gli Egizi: Fuggiamo dagl’Israeliti, perocchè il Signore combatte per essi contro gli Egizi. ",
            "25": "Ma il Signore disse a Mosè: Stendi il tuo braccio verso il mare, e le acque ritornino sopra gli Egizi, sui cocchi loro, e sui loro cavalieri.  ",
            "26": "Mosè stese il suo braccio verso il mare, ed il mare in sul far della mattina tornò al suo stato naturale, e gli Egizi fuggendo gli andavano incontro. Così il Signore precipitò gli Egizi in mezzo al mare.  ",
            "27": "Le acque ritornarono (al loro luogo), e coprirono i cocchi e i cavalieri, tutto l’esercito di Faraone, entrato dietro a quelli [agl’Israeliti] nel mare. Non ne rimase un individuo. ",
            "28": "E i figli d’Israel avevano camminato sul secco in mezzo al mare, avendo l’acqua qual muraglia alla destra ed alla sinistra.  ",
            "29": "Così il Signore salvò in quel giorno gl’Israeliti dalle mani degli Egizi, e gl’Israeliti videro (alcuni tra) gli Egizi (giacer) morti sulla riva del mare.  ",
            "30": "Gl’Israeliti videro [riconobbero] la grande potenza, ch’il Signore aveva esercitato contro gli Egizi, ed il popolo fu penetrato di timore verso il Signore e di fede nel Signore ed in Mosè suo servo."
        },
        "14": {
            "0": "Allora Mosè e i figli d’Israel cantarono al Signore il seguente inno, così dicendo: Canto al Signore, poiché mostrossi eccelso; cavallo e cavalcatore lanciò nel mare. ",
            "1": "La mia forza ed il (soggetto quindi del) mio canto, egli è Jah; fu egli la mia salvezza. Egli è questo il mio Dio, ed io il celebrerò; è il Dio di mio padre, ed io l’esalterò.",
            "2": "Il Signore è (Dio) bellicoso; il Signore, è il nome che a lui si addice.  ",
            "3": "I cocchi di Faraone, e l’esercito suo, ficcò nel mare; e i migliori suoi forti vennero affondati nel mar rosso.  ",
            "4": "Gli abissi li ricopersero; calarono nelle voragini a guisa di pietra.",
            "5": "La tua destra, o Signore, tu cinto di potenza; la tua destra (dico) o Signore, conquassa l’inimico. ",
            "6": "E colla grande, irresistibile tua forza, abbatti coloro che contro a te si alzano; tu mandi l’ardente tua ira, essa li divora come la paglia.  ",
            "7": "Ad un soffio della faccia tua s’ammonticchiarono le acque; stettero ritte come una bica, le onde fluenti; coagularonsi gli abissi nel cuor del mare.",
            "8": "Diceva l’inimico: Inseguirò, raggiungerò, dividerò bottino, si satolleranno in essi le mie brame; sguainerò la mia spada, la mia mano gli sterminerà.  ",
            "9": "Ma tu soffiasti col tuo alito, (e tosto) coprilli il mare; sprofondarono, come il piombo, in acque terribili. ",
            "10": "Chi è mai pari a te fra gli dèi, o Signore? Chi è mai pari a te, (o tu) cinto di santità, degno di tremende lodi, operator di prodigi?  ",
            "11": "Appena colla destra facesti un cenno, la terra gl’ingoja.  ",
            "12": "Tu guidi colla tua benevolenza il popolo che liberasti, lo scorti colla tua potenza alla santa tua sede.  ",
            "13": "I popoli, ciò udendo, tremano; doglie assalgono gli abitanti della Filistea.",
            "14": "Tosto sgomentansi le tribù di Edòm, i magnati di Moàb sono assaliti da tremore; liquefannosi [perdono ogni forza e coraggio] gli abitanti tutti della Cananea.",
            "15": "Cade sovr’essi terrore e paura; pel grande tuo braccio [cioè alla vista dei miracoli] rimangono immobili qual sasso; sino a che passi il tuo popolo, o Signore; sin che passi quel popolo che tuo facesti. ",
            "16": "E tu lo condurrai, e lo stabilirai nella montuosa regione di tuo patrimonio [a te prediletta]; (lo condurrai, dico) al luogo che per tua sede tu, o Signore, destinasti; al santuario, o Signore, che le tue mani renderanno inconcusso.",
            "17": "Il Signore regnerà perpetuamente.  ",
            "18": "Poiché i cavalli di Faraone, co’ suoi cocchi e co’ suoi cavalieri, entrarono nel mare, ed il Signore fece tornare sovr’ essi le acque del mare, ed i figli d’Israel camminarono nel secco in mezzo al mare.  ",
            "19": "E Mirjàm, la profetessa, sorella d’Aronne, prese in mano il cembalo, e tutte le donne uscironle dietro con cembali e con sistri.  ",
            "20": "E Mirjàm intuonò loro (il surriferito inno, così cominciando): Cantate al Signore, poichè mostrassi eccelso; cavallo e cavalcatore lanciò nel mare. ",
            "21": "Indi Mosè fece partire Israele dal mar rosso, ed entrarono nel deserto di Sciur. Camminarono per tre giorni nel deserto, senza trovar acqua.",
            "22": "Giunsero a Marà, ma non poterono bere dell’acqua di Marà, perchè era amara, perciò (quel luogo) ebbe il nome di Marà.",
            "23": "Il popolo mormorò contro Mosè, con dire: Che cosa beremo?  ",
            "24": "Ed egli sclamò al Signore, ed il Signore gli additò un legno, cui egli gittò nell’acqua, e l’acqua divenne dolce. Quivi (Dio) diedegli [al popolo] legge e norma, e quivi lo sperimentò. ",
            "25": "E disse: Se ubbidirai al Signore tuo Dio, e farai ciò ch’è retto agli occhi suoi, e darai ascolto a’ suoi comandamenti, ed osserverai tutt’i suoi statuti: alcuna di quelle infermità [calamità], che mandai negli Egizi, non manderò in te; ma anzi io, il Signore, sarò il tuo risanatore.  ",
            "26": "Indi arrivarono ad Elìm, e quivi erano dodici fonti d’acqua, e settanta palme; e s’accamparono ivi presso alle acque.  "
        },
        "15": {
            "0": "Partirono da Elìm, e tutta l’adunanza dei figli d’Israel giunse al deserto di Sin, situato tra Elìm e Sinai; (e ciò) nel quintodecimo giorno del mese secondo dalla loro uscita dal paese d’Egitto. ",
            "1": "E tutta l’adunanza dei figli d’Israel mormorò contro Mosè e contro Aronne, (trovandosi) nel deserto. ",
            "2": "Dissero cioè loro i figli d’Israel: Oh! fossimo morti per la mano del Signore [di morte naturale] nel paese d’Egitto, stando presso alla pentola della carne, mangiando pane a sazietà! Mentre voi ci avete tratti a questo deserto, per far morire tutta questa moltitudine di fame. ",
            "3": "Il Signore allora disse a Mosè: Ecco, io sono per farvi piovere pane dal cielo; ed il popolo uscirà, e ne raccoglierà l’occorrente di giorno in giorno. Voglio sperimentarlo, se sarà per seguire la mia legge, o no.",
            "4": "Nel giorno sesto poi prepareranno ciò che avran portato (a casa), e sarà il doppio di ciò che raccoglieranno quotidianamente.  ",
            "5": "Mosè ed Aronne dissero a tutti i figli d’Israel: A notte conoscerete ch’egli è il Signore che vi trasse dal paese d’Egitto. ",
            "6": "E domattina vedrete la maestà del Signore quando mostrerà d’aver udite le vostre mormorazioni contro al Signore. Noi poi che cosa siamo, che mormorate contro di noi?  ",
            "7": "E Mosè soggiunse: (Sì,) quando il Signore vi darà a notte carne da mangiare, ed alla mattina pane da saziarvi: mostrando così il Signore d’aver udite le mormorazioni che fate contro di lui. Noi poi che cosa siamo? Le vostre mormorazioni non sono contro di noi, ma contro il Signore.",
            "8": "Mosè disse ad Aronne: Dì a tutta l’adunanza de’ figli d’Israel: Accostatevi davanti al Signore, poiché ha udito le vostre mormorazioni.  ",
            "9": "E tosto che Aronne ebbe parlato a tutta l’adunanza dei figli d’Israel, questi voltisi al deserto, videro la maestà del Signore, che apparve nella nube.",
            "10": "Ed il Signore parlò a Mosè con dire:",
            "11": "Ho udito le mormorazioni dei figli d’Israel. Parla loro con dire: A notte mangerete carne, e alla mattina vi sazierete di pane; e conoscerete ch’io, il Signore, sono il vostro Dio.",
            "12": "Ora, a notte si alzarono [vennero a volo] le quaglie, e coprirono il campo; ed alla mattina vi fu intorno al campo la distesa della rugiada.",
            "13": "Indi alzatasi [evaporata] la distesa della rugiada, si vide sulla faccia del deserto qualche cosa di minuto, fatto a granelli, minuto (cioè) come la brina sulla terra. ",
            "14": "I figli d’Israel, ciò veduto, si dissero l’uno all’altro Man hu [Che cosa è?], poiché non sapevano che cosa fosse. E Mosè disse loro: È il pane, ch’il Signore vi dà, onde cibarvene.  ",
            "15": "Ecco ciò ch’il Signore ha comandato. Raccoglietene ciascheduno secondo il proprio consumo; prendetene un Omer per testa, secondo il numero delle vostre persone, ciascheduno per quanti ha nel suo padiglione.",
            "16": "Fecero così i figli d’Israel, e ne raccolsero chi più e chi meno.  ",
            "17": "Misurarono cioè coll’Omer: chi prese molto non prese di più (d’una misura per testa), e chi prese poco non prese meno (d’una misura a testa): ciascheduno raccolse secondo il proprio consumo.",
            "18": "E Mosè disse loro: Alcuno non ne lasci avanzare fino alla dimane.  ",
            "19": "Alcuni non ubbidirono a Mosè, e ne lasciarono avanzare sino alla dimane; ma produsse vermini e puzzò. Mosè si sdegnò contro di loro. ",
            "20": "La raccoglievano di mattina in mattina, ciascheduno secondo il proprio consumo. Tosto poi ch’il sole si faceva caldo [cioè si faceva sentire], essa [la manna] si liquefaceva.",
            "21": "Ora al giorno sesto raccolsero pane doppio, due Omer per ciascheduno; e tutt’i principi della comunità andarono e narrarono (ciò) a Mosè. ",
            "22": "Ed egli disse loro: Egli è ciò appunto quello ch’il Signore ha predetto [che nel giorno sesto scenderebbe in doppia quantità]. Giorno di riposo, Sabbato santo, in onor del Signore, egli è domani. Ciò che volete cuocere, cuocete, e ciò che volete allessare, allessate; e tutto il di più tenete in riserbo sino alla dimane. ",
            "23": "Essi la lasciarono sino alla dimane, come comandò Mosè; nè però puzzò, nè vi si produssero vermi.  ",
            "24": "E Mosè disse: Mangiatela oggi, poiché oggi è Sabbato, in onor del Signore: oggi non la troverete sul campo.  ",
            "25": "Sei giorni la raccoglierete; il giorno settimo però è Sabbato: in esso non ve ne sarà.  ",
            "26": "Ora nel giorno settimo alcuni del popolo uscirono per raccogliere, ma non trovarono.   ",
            "27": "Ed il Signore disse a Mosè: Sino a quando ricusate d’osservare i miei comandi e le mie leggi?  ",
            "28": "Badate ch’il Signore vi ha imposto il Sabbato, perciò egli vi dà nel giorno sesto il pane per due giorni. Restate dove siete, non esca alcuno dal suo luogo nel giorno settimo.  ",
            "29": "Il popolo quindi riposò nel giorno settimo.",
            "30": "Gl’Israeliti la denominarono Manna, e somiglia al seme del coriandro, è bianca, ed ha sapore di frittella melata. ",
            "31": "E Mosè disse: Ecco quanto il Signore ha comandato. Pieno un Omer di quella terrete di riserva per le età avvenire: affinché veggano il pane che vi feci mangiare nel deserto, quando vi trassi dal paese d’Egitto. ",
            "32": "Indi [dopo l’erezione del tabernacolo] Mosè disse ad Aronne: Prendi un recipiente, e mettivi pieno un Omer di Manna, e lo deponi innanzi al Signore in riserbo per l’età avvenire. ",
            "33": "Come il Signore comandò a Mosè, Aronne la depose in riserbo davanti (l’Arca del) la legge.",
            "34": "I figli d’Israel mangiarono la Manna per quarant’anni, sinchè arrivarono in terra abitata: la manna (cioè) mangiarono fino al loro arrivo all’estremità del paese di Cànaan. ",
            "35": "L’Omer poi è il decimo della Efà. "
        },
        "16": {
            "0": "Tutta la comunità dei figli d’Israel si partì dal deserto di Sin, in varie mosse [cioè fermandosi in varj luoghi], dietro il comando del Signore; indi s’accamparono in Refidìm, e non eravi acqua da bere pel popolo.  ",
            "1": "Il popolo contese con Mosè, e disse: Dateci acqua che beviamo. E Mosè disse loro: A che contendete con me? Perché porre il Signore alle prove?",
            "2": "Ma il popolo divenuto sitibondo, mormorò contro Mosè, e disse: Perché ci ha fatti venir fuori dell’Egitto, per far morire me, i miei figli, e i miei bestiami, di sete? ",
            "3": "Mosè sclamò al Signore, con dire: Che cosa ho a fare a questo popolo? Ancora un poco, e mi lapidano.  ",
            "4": "Ed il Signore disse a Mosè: Passa davanti al popolo, e prendi teco degli anziani d’Israel; e la tua verga, colla quale percotesti il Nilo [VII. 20], prendi in mano, e vanne. ",
            "5": "Io sono per precederti ivi sopra un masso, in Orèb, e batterai quel masso, e n’usciranno acque, ed il popolo berà. - Mosè fece così, alla presenza degli anziani d’Israel. ",
            "6": "Quel luogo venne denominato Massà e Merivà, a motivo del contendere che fecero i figli d’Israel, e sperimentare il Signore con dire: È egli il Signore tra noi, o non è?  ",
            "7": "Indi venne Amalèk, ed attaccò gl’Israeliti in Refidìm. ",
            "8": "E Mosè disse a Giosuè: Fa per noi scelta d’uomini, ed esci a combattere contro Amalèk. Domani io mi collocherò sulla sommità della collina, con in mano la verga di Dio. ",
            "9": "Giosuè fece come gli disse Mosè, quanto a combattere contro Amalèk; e Mosè, Aronne e Hhur, salirono sulla sommità della collina.",
            "10": "Ora, quando Mosè teneva alta la mano, vincevano gl’Israeliti; e quando posava giù la mano, vinceva Amalèk.  ",
            "11": "Le braccia di Mosè (gli) erano pesanti, e quelli presero una pietra, gliela posero sotto, e vi sedette sopra, ed Aronne e Hhur gli sostennero le braccia, uno per parte, e (così) le sue mani stettero salde fino al tramonto del sole. ",
            "12": "Giosuè pose in rotta Amalèk e la sua gente a fil di spada.  ",
            "13": "Il Signore disse a Mosè: Scrivi ciò per ricordo in libro, e poni negli orecchi di Giosuè [chiàmavi in particolare la sua attenzione]; che (cioè) io cancellerò la memoria d’Amalèk di sotto al cielo.  ",
            "14": "Mosè fabbricò un altare, e gli pose nome: Il Signore è il mio vessillo. ",
            "15": "E soggiunse: Sì, Jah ha la mano sul suo trono [cioè giura]. Il Signore sarà in guerra con Amalèk, di generazione in generazione [perpetuamente, sino alla estinzione di quel popolo].  "
        },
        "17": {
            "0": "Ithrò, sacerdote di Midjàn, suocero di Mosè, udì tutto ciò che Iddio aveva fatto a Mosè, e ad Israel suo popolo; che (cioè) il Signore aveva tratto Israel dall’Egitto. ",
            "1": "E Ithrò, suocero di Mosè, prese Sipporà moglie di Mosè, dopo che questi l’aveva rimandata; ",
            "2": "Come pure i due figli di lei, dei quali l’uno aveva nome Gheresciòm, poiché (Mosè) disse: Sono divenuto un uomo pellegrinante in terra straniera.",
            "3": "E l’altro chiamavasi Elièzzer, poiché (disse:) Il Dio di mio padre fu in mio soccorso, e mi salvò dalla spada di Faraone.",
            "4": "Ithrò, suocero di Mosè, coi figli e la moglie di lui, recaronsi appo Mosè, nel deserto, ov’egli era accampato, al monte (cioè) di Dio.",
            "5": "E disse [fece dire] a Mosè: Io, tuo suocero Ithrò, vengo a te; come pure tua moglie, e seco lei i due suoi figli. ",
            "6": "E Mosè uscì incontro al suo suocero, gli si prostrò e lo baciò, e si chiesero l’uno all’altro del loro benessere; indi entrarono nel padiglione. ",
            "7": "Mosè raccontò al suo suocero tutto quello ch’il Signore aveva fatto (soffrire) a Faraone ed agli Egizi in grazia d’Israel; tutti i travagli ch’eran loro sopraggiunti nel viaggio, e dai quali il Signore avevali salvati.",
            "8": "Ithrò gioì di tanto bene ch’il Signore aveva fatto ad Israel, liberandoli dalle mani degli Egizi.  ",
            "9": "E disse Ithrò: Benedetto sia il Signore, il quale vi liberò dalle mani degli Egizi e dalle mani di Faraone; il quale sottrasse il popolo al potere degli Egizi. ",
            "10": "Ora conosco ch’il Signore è più grande di tutti gli dèi. Sì, (lo riconosco) nella maniera ch’insolentirono contro di essi [e per cui poi furono sì esemplarmente puniti].  ",
            "11": "Ithrò suocero di Mosè offrì a Dio olocausti e sacrifizi; ed Aronne, e tutti gli anziani d’Israel, recaronsi a cibarsi col suocero di Mosè davanti a Dio.  ",
            "12": "Alla dimane Mosè sedette a giudicare il popolo, e tutto il popolo stava attorno a Mosè dalla mattina alla sera.  ",
            "13": "Il suocero di Mosè, visto com’egli si conteneva col popolo, disse: Che cosa mai è questa maniera che tu tieni col popolo? Com’è che siedi (a giudicare) tu solo, e tutt’il popolo ti sta attorno dalla mattina alla sera?  ",
            "14": "E Mosè disse al suo suocero: Perché il popolo viene a me per consultare Iddio. ",
            "15": "Quando hanno qualche causa, essa vien portata a me, ed io giudico tra l’uno e l’altro; e fo conoscere gli statuti di Dio e le sue leggi.",
            "16": "Ed il suocero di Mosè gli disse: Non è buona la maniera che tu tieni.  ",
            "17": "Ti stancherai, e tu e questo popolo che ti sta appresso; poiché la cosa è troppo pesante per te, non puoi eseguirla tu solo.  ",
            "18": "Or dunque ascoltami, lascia ch’io ti consigli, e Dio t’ajuti. Rimani tu pel popolo presso a Dio, tu cioè presenterai le cause a Dio.",
            "19": "Tu gli avvertirai degli statuti e delle leggi, e farai loro conoscere la via che devono tenere, e le azioni che hanno a fare.",
            "20": "Tu poi sceglierai fra tutto il popolo persone di vaglia, tementi di Dio, uomini di lealtà, detestanti la collusione: e glieli porrai alla testa, (in qualità di) capi di migliaja, capi di centinaja, capi di cinquantine, e capi di decine.  ",
            "21": "Questi giudicheranno il popolo in qualunque momento, però ogni quistione grande presenteranno a te, e giudicheranno da sè ogni quistione piccola: così alleggerirannoti il peso, portandolo insieme con te.  ",
            "22": "Se questa cosa farai, Iddio ti darà i suoi ordini, e tu potrai reggere [aver forza ed agio da eseguirli]; ed anche tutto questo popolo potrà recarsi al proprio luogo [al giudice più vicino] in pace [senza che l’affollamento ad un solo tribunale abbia a produrre confusione ed alterchi].  ",
            "23": "Mosè diede ascolto al suo suocero, ed eseguì tutto ciò ch’aveva detto. ",
            "24": "Mosè cioè elesse uomini di vaglia fra tutto Israel, e li costituì capi sovra il popolo, capi di migliaja, capi di centinaja, capi di cinquantine, e capi di decine. ",
            "25": "Questi giudicavano il popolo in qualunque momento; la quistione difficile portavano a Mosè, ed ogni quistione piccola giudicavano da sè. ",
            "26": "Indi Mosè accommiatò il suo suocero, e questi se n’andò al suo paese. "
        },
        "18": {
            "0": "Nel mese terzo dall’uscita degl’Israeliti dalla terra d’Egitto, in questo giorno [cioè nel primo del mese, nel dì della luna nuova; poiché la voce ebraica che vale mese, significa propriamente rinnovazione] arrivarono al deserto di Sinai. ",
            "1": "Partiti cioè da Refidìm, arrivarono al deserto di Sinai, e s’accamparono nel deserto. Israel accampossi ivi, dirimpetto al monte.",
            "2": "Mosè poi salì a Dio. Il Signore cioè lo chiamò, e gli disse: Così dirai alla famiglia di Giacobbe, ed annunzierai ai figli d’Israel.  ",
            "3": "Voi avete veduto come ho trattato gli Egizi, e come vi alzai (quasi) sull’ali dell’aquile; e vi condussi presso di me.",
            "4": "Or dunque se m’ubbidirete, ed osserverete il mio patto [la mia legge], sarete il mio tesoro fra tutt’i popoli. Imperocchè a me appartiene la terra tutta;",
            "5": "Ma voi sarete per me un reame di sacerdoti, ed una nazione santa. Sono queste le parole, che dirai ai figli d’Israel.",
            "6": "Mosè andò e chiamò gli anziani del popolo, e mise loro davanti tutte queste cose, ch’il Signore avevagli comandato (di esporre ad essi).  ",
            "7": "Ed il popolo tutto rispose insieme, e disse: Tutto ciò ch’il Signore ha parlato, eseguiremo. E Mosè rapportò [cioè andò a rapportare] al Signore le parole del popolo.  ",
            "8": "Ed il Signore disse a Mosè: Io sono per rivelarmi a te in una densa nube, affinché il popolo mi oda parlarti, e presti fede anche a te in perpetuo. Mosè allora riferì al Signore le parole del popolo.",
            "9": "Indi il Signore disse a Mosè: Va al popolo, e fa ch’essi si santifichino oggi e domani, e si lavino le vesti. ",
            "10": "E siano preparati pel giorno terzo, poiché nel giorno terzo il Signore discenderà alla vista di tutto il popolo sul monte Sinai.",
            "11": "Fisserai al popolo dei limiti tutt’all’intorno, con dire: Guardatevi dal salire pel monte, e dal toccarne (nemmeno) l’estremità. Chiunque toccherà il monte, facciasi morire.  ",
            "12": "Nol tocchi mano, ma si lapidi, o si saetti; sia bestia, sia uomo, non viva. Quando verrà suonata la buccina, essi saliranno pel monte (XXIV. 1.9).  ",
            "13": "Mosè discese dal monte al popolo, e fece ch’il popolo si santificasse, e si lavasse le vesti.  ",
            "14": "E disse al popolo: Siate preparati pel terzo giorno, non v’accostate a donna.  ",
            "15": "Ora, al terzo giorno, quando fu mattina, furono tuoni e baleni, e nube densa era sul monte, e (udivasi) una voce (come) di buccina forte oltremodo: e tutt’il popolo ch’era nel campo, si sgomentò. ",
            "16": "Mosè trasse il popolo dal campo, incontro a Dio; ed essi si posero appiè del monte. ",
            "17": "Il monte Sinai fumava tutto, poiché il Signore scendeva sovr’esso nel fuoco; il suo fumo alzavasi come il fumo d’una fornace, ed il monte tutto tremava oltremodo. ",
            "18": "Il suono (come) di buccina andava facendosi oltremodo forte. Mosè parlava, e Dio rispondevagli ad alta voce.",
            "19": "Quando il Signore fu sceso sul monte Sinai, alla cima del monte, il Signore chiamò Mosè alla cima del monte, e Mosè salì.  ",
            "20": "Il Signore disse a Mosè: Scendi, ammonisci il popolo; affinché non si avanzino verso il Signore per vedere, e ne avvenga grande strage.  ",
            "21": "Ed anche i sacerdoti, i quali si appressano al Signore [cioè celebrano i sacrifizi], contengansi santamente [rispettosi, e dentro i confini], affinché il Signore non ne faccia eccidio. ",
            "22": "Mosè disse al Signore: Il popolo non può salire al monte Sinai, perché tu ci hai ammoniti, con dire: Metti confini (intorno) al monte e lo dichiara santo.",
            "23": "Ed il Signore gli soggiunse: Va, scendi; indi salirai tu, e teco Aronne. Però (per ora) nè i sacerdoti, nè il popolo, si facciano avanti per salire verso il Signore, affinché non ne faccia strage.",
            "24": "Mosè scese al popolo, e glielo disse.  "
        },
        "19": {
            "0": "Indi Iddio proferì tutte queste parole, con dire.",
            "1": "Io sono il Signore tuo Dio, il quale ti trassi dalla terra d’Egitto, dalla casa di schiavi [da quel paese, che per voi era un ergastolo].  ",
            "2": "Non avere altri dèi in faccia a me. ",
            "3": "Non farti alcun simulacro, nè alcuna immagine (di cosa) che sia nel cielo in alto, o (di cosa) che sia nella terra abbasso, o (di cosa) che sia nelle acque al di sotto della terra.  ",
            "4": "Non prostrarti loro, e non prestar loro culto; poiché, io, il Signore tuo Dio, sono un Dio geloso, il quale, co’ miei nemici, esigo conto dei peccati dei padri dai figli, dai nipoti e dai pronipoti.",
            "5": "E coi miei amici ed osservanti i miei precetti, uso benevolenza sino ai millesimi discendenti.  ",
            "6": "Non proferire il nome del Signore tuo Dio (giurando) pel falso; poiché il Signore non lascia impunito chi proferisce il suo nome pel falso. ",
            "7": "Ricordati del giorno di Sabbato, per santificarlo.  ",
            "8": "Sei giorni lavorerai, e farai ogni tua opera.",
            "9": "Ma il giorno settimo è Sabbato, ad onore del Signore tuo Dio: (in esso) non farai alcun lavoro, nè tu, nè il tuo figlio, nè la tua figlia, nè il tuo schiavo, nè la tua schiava, nè la tua bestia, nè il pellegrino che sta nelle tue città. ",
            "10": "Poichè in sei giorni il Signore fece il cielo e la terra, il mare e quanto è in essi, e riposò nel giorno settimo; perciò il Signore benedisse il giorno di Sabbato, e lo dichiarò santo.  ",
            "11": "Onora tuo padre e tua madre, affinché si prolunghino i tuoi giorni sulla terra ch’il Signore tuo Dio è per darti.",
            "12": "Non commettere omicidio. Non commettere adulterio. Non rubare. Non deporre contro al tuo prossimo testimonianza falsa.  ",
            "13": "Non desiderare la casa del tuo prossimo, non desiderare la moglie del tuo prossimo, il suo servo, la sua serva, il suo bue, il suo asino, nè alcuna cosa appartenente al tuo prossimo.  ",
            "14": "Tutto il popolo scorgeva i tuoni e le fiamme, il suono di buccina ed il monte fumante; ed il popolo, ciò vedendo, si scosse, e rimase da lungi. ",
            "15": "E dissero a Mosè: Parla tu con noi, ed ascolteremo; e non parli con noi Iddio, perché non muojamo.  ",
            "16": "E Mosè disse al popolo: Non temiate; perocchè ad oggetto di provarvi è venuto Iddio, ed affinché il timore di lui imprimasi in voi, dimanierachè non pecchiate.  ",
            "17": "Il popolo rimase da lungi, e Mosè s’accostò alla densa nube, dov’era Iddio. ",
            "18": "Ed il Signore disse a Mosè: Così dirai ai figli d’Israel: Voi avete veduto, che dal cielo parlai  con voi.  ",
            "19": "Non fate (alcun Dio) oltre a me: dèi d’argento e dèi d’oro non vi fate.  ",
            "20": "Un altare di terra mi farai, sul quale sagrificherai i tuoi olocausti ed i tuoi sacrifizi di contentezza, sia del minuto, sia del grosso bestiame. In ogni luogo che assegnerò per invocarvi il mio nome, verrò a te, e ti benedirò. ",
            "21": "Se poi mi farai un altare di pietra, nol fabbricare di pietre scalpellate; poiché alzando la tua spada [lo scalpello] sopra le pietre, tu le profani. ",
            "22": "Nè salirai per gradini sul mio altare, onde non iscopransi sovr’esso le tue vergogne. "
        },
        "20": {
            "0": "Queste poi sono le leggi che presenterai loro.",
            "1": "Quando tu faccia acquisto d’un servo ebreo, egli servirà sei anni, e nel settimo uscirà in libertà senza pagar nulla.",
            "2": "Se sarà venuto solo, solo uscirà; se sarà ammogliato, uscirà sua moglie con lui.",
            "3": "Se il suo padrone gli darà una femmina, e questa gli procreerà figli o figlie, la femmina e i suoi nati saranno del suo padrone, ed egli uscirà solo.",
            "4": "Se però il servo dirà: Amo il mio padrone, la mia donna, e i miei figli; non voglio uscire in libertà.",
            "5": "Il suo padrone lo presenterà al tribunale, e fattolo accostare all’uscio, o allo stipite, il padrone gli forerà l’orecchia colla lesina, e quegli lo servirà per sempre.",
            "6": "Se poi un uomo venderà sua figlia per serva, non uscirà com’escono i servi [ma verrà sposata dal padrone o da un suo figlio].",
            "7": "Se non piace al suo padrone, in guisa che non la destini a sè, la lascerà riscattare [da qualche suo congiunto]; però non sarà padrone di rivenderla a gente straniera [a persona d’altra tribù, e che non le sia parente], che sarebbe tradirla.",
            "8": "S’egli poi la destinerà a suo figlio, questi la tratterà secondo il diritto delle fanciulle [cioè da moglie e non da serva].",
            "9": " Se poi (il padrone la sposerà, ma) ne prenderà (anche) un’altra, non deve diminuirle [alla prima] il vitto, il vestiario, e la coabitazione.",
            "10": "Se (alcuna di) queste tre cose [sposarla, darla al figlio, o lasciarla riscattare] non le farà; uscirà [giunta che sia a età da marito], senza pagar nulla.",
            "11": "Chi percuote un uomo, e questi ne muoja, sarà fatto morire. ",
            "12": "Per chi poi non avrà operato meditatamente, ma Iddio gli avrà fatto avvenire il caso [d’esser causa dell’altrui morte], ti destinerò un luogo, dove fuggirà.",
            "13": "Quando poi uno sorga audace contro il suo prossimo, uccidendolo pensatamente, dallo stesso mio altare lo strapperai, perché muoja. ",
            "14": "Chi percuote suo padre, o sua madre [senza che ne muojano], sarà fatto morire.  ",
            "15": "Chi ruba una persona e la vende, e venga trovata nelle sue mani [nell’atto della vendita]; sarà fatto morire.  ",
            "16": "Chi maledice suo padre, o sua madre, sarà fatto morire.  ",
            "17": "Qualora alcuni uomini contendano, e l’uno percuota l’altro con una pietra, o con un pugno, e l’altro non ne muoja, ma rimanga obbligato al letto;",
            "18": "Se indi si alzerà e camminerà fuori (di casa) sul suo bastone, il feritore sarà immune; soltanto lo indennizzerà del tempo, in cui avrà dovuto restare inoperoso, e ne assumerà la medicatura.",
            "19": "Qualora tal uno percuota il suo schiavo, o la sua schiava, [non israelita], col bastone, e quegli muoja sotto la sua mano, sarà vendicato [colla morte del padrone].",
            "20": "Però se durerà un giorno o due, non sarà vendicato; poiché è suo denaro. ",
            "21": "Qualora alcuni uomini vengano alle mani, ed urtino una donna incinta, e questa abortisca, ma non avvenga la morte (della donna); sarà multato (il colpevole), secondo che gl’imporrà il marito, e pagherà per sentenza dei giudici.",
            "22": "Se però succederà la morte (della donna), metterai vita per vita.",
            "23": "Occhio per occhio, dente per dente, mano per mano, piede per piede. ",
            "24": "Scottatura per scottatura, ferita per ferita, contusione per contusione.",
            "25": "Qualora tal uno percuota l’occhio del suo schiavo, o l’occhio della sua schiava [non israelita], e glielo guasti, lo porrà in libertà in compenso del suo occhio.",
            "26": "E se farà cadere un dente al suo schiavo, o alla sua schiava, lo porrà in libertà in compenso del suo dente.  ",
            "27": "Qualora un bue cozzi un uomo o una donna, in guisa che ne muoja, il bue sarà lapidato, e non se ne mangerà la carne, ed il proprietario del bue sarà immune.  ",
            "28": "Ove poi quello sia da qualche tempo un bue cozzatore, ed il padrone ne sia stato avvertito, e nol custodisse, indi facesse morire uomo o donna; il bue sarà lapidato, ed anche il suo proprietario sarà fatto morire.",
            "29": "Se però gli verrà imposto un riscatto, pagherà il riscatto della propria vita, secondo che gli verrà imposto.  ",
            "30": "Parimente se cozzi un fanciullo, o una fanciulla, verrà trattato a norma di questa medesima, legge.  ",
            "31": "Se poi il bue cozzi uno schiavo, o una schiava [non israelita], darà al suo padrone la somma di trenta sicli, ed il bue sarà lapidato.  ",
            "32": "Quando taluno scuopra una cisterna, o quando taluno stia scavando una cisterna, e non la ricopra, e vi cada dentro un bue, o un asino, ",
            "33": "Il padrone della cisterna risarcirà, pagherà (cioè) denaro al proprietario (dell’animale caduto), ed il morto sarà suo. ",
            "34": "Quando il bue di taluno cozzi il bue d’un altro, sicché ne muoja; venderanno il bue vivo, e se ne divideranno il denaro, e dividerannosi anche il morto.  ",
            "35": "Ove poi sia noto ch’esso era già per lo innanzi un bue cozzatore, ed il proprietario nol custodisse; pagherà un bue in cambio del bue, ed il morto sarà suo.",
            "36": "Qualora taluno rubi un bue, o un agnello, e lo scanni, o lo venda; cinque animali bovini pagherà in cambio del bue, e quattro bestie minute in cambio dell’agnello."
        },
        "21": {
            "0": "Se il ladro venga trovato nell’atto di rompere il muro, e venga percosso, e ne muoja; egli non ha sangue [il ladro, che di notte rompe il muro, non è considerato qual persona viva, e chi l’uccide non è reo].",
            "1": "Se poi gli è spuntato sopra il sole [cioè se era giorno], ha sangue. Egli avrebbe pagato; e se nol poteva, sarebbe stato venduto pel suo furto. ",
            "2": "Se poi si trova il furto presso di lui in vita, sia bue, asino, o agnello; pagherà il doppio.",
            "3": "Qualora taluno cagioni il guasto d’un campo o d’una vigna, vale a dire che lasci andare il suo bestiame a pasturare in un campo altrui; pagherà la parte migliore del campo o della vigna.",
            "4": "Qualora un fuoco esca fuori, e trovi dei pruni, e ne resti consumata una bica, o la biada, o (danneggiato) il campo; pagherà chi ha causato l’incendio.",
            "5": "Quando taluno dia al suo prossimo denari o arredi da custodire, e (l’oggetto) venga rubato dalla casa di quell’uomo; se si troverà il ladro, pagherà il doppio. ",
            "6": "Se non si troverà il ladro, il padrone della casa [cioè il depositario] si presenterà al tribunale, (perchè sia chiarito) s’egli non abbia portata la mano sulla roba del suo prossimo.",
            "7": "In qualunque causa di mala fede, trattisi di un bue, d’un asino, d’un agnello, d’una veste, (in somma) di qualunque cosa perduta, che uno dica: “la è questa”; la questione dei due verrà portata al tribunale, e colui ch’i giudici condanneranno pagherà all’altro il doppio.",
            "8": "Quando uno dia al suo prossimo un asino, un bue, un agnello, o qualsiasi animale, a custodire, e questo muoja, o si storpii, o venga portato via, senza che alcuno vegga;  ",
            "9": "Un giuramento (pel nome) del Signore avrà luogo tra i due, (per chiarire) s’egli non ha portata la mano sulla roba del suo prossimo, ed il proprietario riceverà [quello che si trova, cioè l’animale morto, o storpiato], e l’altro non pagherà.  ",
            "10": "Se poi l’animale gli sarà stato rubato, lo pagherà al suo proprietario.  ",
            "11": " Se sarà stato sbranato [da qualche fiera], gliene porterà un testimonio [qualche brano]. Egli non pagherà l’animale sbranato.",
            "12": "Quando tal uno prenda a prestito dal suo prossimo (qualche animale), e (questo) si storpii, o muoja; se il proprietario non gli era appresso, lo pagherà.",
            "13": "Se il proprietario gli era appresso, non pagherà. Se però era mercenario, è venuto per la sua mercede [cioè se il padrone della bestia era là per lavorare a mercede, non poteva sorvegliarla, e quindi la sua presenza non esonera l’altro dall’obbligo di pagargliela, se muore o si storpia]. ",
            "14": "Qualora taluno seduca una vergine che non fu impalmata, e giaccia con lei; egli se la doterà per moglie [cioè la sposerà, pagando prima al padre di lei quella somma che lo sposo usava regalare al padre della sposa].  ",
            "15": "Se poi il padre ricusa di dargliela, dovrà pesare [esborsare] tanto argento, quant’è la dote delle vergini [cioè il seduttore pagherà al padre della fanciulla la suaccennata somma].",
            "16": "Strega non lascerai in vita.  ",
            "17": "Chiunque giace con qualche bestia, sarà fatto morire. ",
            "18": "Chi sacrifica agli dèi, sarà distrutto; (chi sacrifica, cioè, a chi si sia), fuorché al Signore esclusivamente. ",
            "19": "Non sopraffare il forestiero, e nol molestare; poiché (anche voi) siete stati forestieri nella terra d’Egitto.",
            "20": "Non maltratterete alcuna vedova, od orfano.  ",
            "21": "Se tu lo maltratti - poichè s’egli sclamerà a me, io ascolterò la sua querimonia, - ",
            "22": "Si accenderà il mio sdegno, ed ucciderò voi colla spada, e le vostre donne rimarranno vedove, e i figli vostri, orfani.",
            "23": "Se presterai denaro al mio popolo, a qualche povero a te vicino; non userai verso di lui a guisa di creditore, non gli s’imponga (di pagare alcun) interesse. ",
            "24": "Se prenderai in pegno la veste del tuo prossimo, prima che tramonti il sole gliela restituirai.  ",
            "25": "Perocchè quella è la sua unica coperta, è la sua veste (necessaria) per la sua pelle. In che giacerà [se non gliela rendi]? - Ora, quand’egli sclamerà a me, io ascolterò, perocchè io sono pietoso.",
            "26": "Non maledire i giudici, nè imprecare il principe del tuo popolo. ",
            "27": "Non indugiare le tue derrate solide e liquide [cioè i relativi diritti sacerdotali]. Il primogenito de’ tuoi figli darai a me.",
            "28": "Lo stesso farai dei tuoi buoi e del tuo bestiame minuto: sette giorni starà (il primogenito) presso di sua madre, e nel giorno ottavo lo darai a me. ",
            "29": "Gente santa sarete a me, e carne (trovata) sul campo, (cioè) un animale sbranato, non mangerete; al cane la getterete."
        },
        "22": {
            "0": "Non proferire notizie false; non dar la mano al malvagio, facendoti testimonio iniquo. ",
            "1": "Non andar dietro ai molti nelle cose ree; nè far testimonianza in una causa, piegando dietro i molti, per far piegare [torcere] (la giustizia). ",
            "2": "Al povero non porterai rispetto nel (giudicare) la sua lite.  ",
            "3": "Quando incontrerai il bue d’un tuo nemico, o l’asino suo, smarrito, glielo restituirai. ",
            "4": "Quando vedrai l’asino di chi ti è malevolo, coricato sotto la sua soma; ti asterrai d’abbandonare a lui solo la cura, ma l’assisterai a scaricare.  ",
            "5": "Non torcere il diritto del tuo indigente nel (giudicare) la sua lite.  ",
            "6": "Tienti lontano dal (rischio di) dare giudizio erroneo, e l’innocente ed il giusto non uccidere, poiché (già) io non assolverò il colpevole [cioè: viva un reo, già Dio saprà punirlo; ma non pera l’innocente].  ",
            "7": "E non accettare donativi; poichè il dono acceca i più perspicaci, e fa parlare iniquamente gli uomini giusti. ",
            "8": "Il forestiere non molestare; voi già conoscete l’animo del forestiere, poiché forestieri foste nella terra d’Egitto.  ",
            "9": "E sei anni seminerai la tua terra, e ne ritirerai le derrate.",
            "10": "E nel settimo la lascerai incolta, e ne abbandonerai il prodotto, lasciando ch’il mangino gl’indigenti del tuo popolo, e ciò che ne avanza mangino le bestie selvagge. Lo stesso farai della tua vigna, e del tuo olivo.",
            "11": "Sei giorni farai i tuoi lavori, e nel giorno settimo cesserai; in guisa che riposi il tuo bue ed il tuo asino, e respiri il figlio della tua schiava, ed il forestiere.",
            "12": "Osserverete esattamente quanto già vi dissi [i precetti del Capo XX], ed il nome d’altri dèi non invocherete, non odasi sulla tua bocca.  ",
            "13": "Tre volte l’anno mi celebrerai festa solenne. ",
            "14": "La festa dei pani azzimi osserverai: sette giorni mangerai pani azzimi, come ti comandai, allo stabilito tempo del mese della prima maturazione (dell’orzo), poiché in esso uscisti dell’Egitto; nè si vegga la mia faccia a mani vuote. ",
            "15": "Come pure la festa della messe, dei primi prodotti de’ tuoi lavori, (di quello cioè) che avrai seminato nel campo; e la festa del ricolto, nell’uscire dell’anno, quando ritiri (il frutto del) le tue fatiche dalla campagna. ",
            "16": "Tre volte l’anno comparirà ogni tuo maschio innanzi al Signore, il (supremo) padrone.  ",
            "17": "Non verserai sopra [cioè avendo in casa] pane lievitato il sangue del mio sacrifizio [pasquale], nè rimanga l’adipe della vittima sino alla dimane.  ",
            "18": "Le più elette primizie della tua terra recherai alla Casa del Signore tuo Dio. Non cucinerai capretto nel latte di sua madre.",
            "19": "Ecco io mando innanzi a te un inviato, che ti custodisca lungo il viaggio, e ti conduca al luogo da me preparato. ",
            "20": "Abbi riguardo a lui e dagli ascolto, nol disubbidire; poiché non può perdonare le vostre colpe, perocchè il mio nome è in lui [cioè ogni suo comando gli è da me ispirato]. ",
            "21": "Chè se gli darai ascolto, e farai quant’io parlerò; sarò nemico de’ tuoi nemici, ed avversario de’ tuoi avversarj.",
            "22": "Allora il mio inviato ti andrà innanzi, e ti condurrà agli Emorei, agli Hhittei, ai Perizzei, ai Cananei, agli Hhivvei, ed ai Jevussei; ed io gli esterminerò. ",
            "23": "Non ti prostrare ai loro dèi, e non prestar loro culto, nè imitare le loro pratiche; ma devi atterrarli, e fare a pezzi le loro statue.  ",
            "24": "E servirete il Signore vostro Dio, ed egli benedirà il tuo pane e la tua acqua, e toglierò di mezzo a te (ogni) infermità.",
            "25": "Non vi sarà nella tua terra donna che perda la prole, nè donna sterile; il numero de’ tuoi giorni farò che sia completo.  ",
            "26": "Il mio terrore farò che ti preceda, e porrò in iscompiglio ogni popolo, dove tu entrerai; e ridurrò tutt’i tuoi nemici a volgerti la cervice.  ",
            "27": "Ti farò precedere dai calabroni, i quali discacceranno dal tuo cospetto gli Hhivvei, i Cananei, e gli Hhittei.  ",
            "28": "Non li scaccerò dal tuo cospetto in un anno, perché il paese non resti deserto e si moltiplichino contro di te le bestie selvagge.  ",
            "29": "A poco a poco gli scaccerò dal tuo cospetto; sino a che, prolificando, tu possa occupare il paese.  ",
            "30": "Costituirò il tuo territorio dal mare rosso sino al mare dei Filistei, e dal deserto sino al fiume [Eufrate]; poichè darò in vostro potere tutti gli abitanti del paese, e tu gli scaccerai dal tuo cospetto.  ",
            "31": "Non devi stabilire con essi e loro dèi (alcuna) convenzione.",
            "32": "Non devono restare nel tuo paese, perché ti farebbero peccare a me; poiché serviresti i loro dèi. Sì, (quella gente) ti sarebbe d’inciampo [cagione di rovina]. "
        },
        "23": {
            "0": "A Mosè poi disse: Sali al Signore, tu ed Aronne, Nadàv ed Avihù, e settanta degli anziani d’Israel, e vi prostrerete da lungi. ",
            "1": "Mosè solo si appresserà al Signore, ed essi non si appressino, ed il popolo non salga con lui. ",
            "2": "Mosè andò e narrò al popolo tutte le parole del Signore, e tutte le leggi; e tutto il popolo rispose ad una voce, e dissero: Tutto ciò ch’il Signore parlò, eseguiremo.",
            "3": "Mosè scrisse tutte le parole del Signore; indi, alzatosi alla dimane, fabbricò un altare sotto il monte, e (eresse) dodici lapide, giusta (il numero del) le dodici tribù d’Israel. ",
            "4": "E mandò i giovani dei figli d’Israel, i quali immolarono olocausti, e scannarono tori in sagrifizi di contentezza, al Signore. ",
            "5": "Mosè prese metà del sangue, e lo pose nei bacili, e metà del sangue sparse sull’altare.",
            "6": "E prese il libro del patto, e lo lesse davanti al popolo; e dissero: Tutto ciò ch’il Signore parlò, eseguiremo ubbidienti. ",
            "7": "E Mosè prese il sangue e lo sparse sul popolo, e disse: Ecco il sangue dell’alleanza ch’il Signore stabilisce con voi, sulla base di tutti questi comandamenti.",
            "8": "Indi salirono Mosè ed Aronne, Nadàv ed Avihù, e settanta degli anziani d’Israel. ",
            "9": "E videro il Dio d’Israel [cioè il fuoco in cui apparve], e sotto i suoi piedi qualche cosa di simigliante in chiarore alla bianchezza [lucidezza] del zaffiro, ed alla sostanza del cielo [cioè al cielo puro e sereno].  ",
            "10": "Su quegli eletti tra i figli d’Israel (Iddio) non avventò la sua mano [non subirono alcun castigo per aver contemplato la divina apparizione]. Essi videro Iddio, indi mangiarono e bevettero.",
            "11": "Indi il Signore disse a Mosè: Sali a me al monte, e rimani ivi, e ti darò le tavole di pietra che ho scritto, e le leggi ed i precetti da insegnar loro. ",
            "12": "Mosè si mosse, con Giosuè suo domestico; e Mosè salì al monte di Dio. ",
            "13": "Ed agli anziani disse: Attendeteci qui, finché ritorniamo a voi. Aronne e Hhur rimangono presso di voi; chi ha qualche causa, si presenti ad essi.",
            "14": "Mosè salì al monte, e la nube coperse il monte.  ",
            "15": "La maestà del Signore stanziò sul monte Sinai, e la nube lo coperse per sei giorni; indi nel giorno settimo (Iddio) chiamò Mosè di mezzo alla nube. ",
            "16": "La maestà del Signore appariva agli occhi dei figli d’Israel, qual fuoco vorace, in cima del monte. ",
            "17": "Mosè entrò in mezzo alla nube, e salì al monte. Mosè rimase sul monte quaranta giorni e quaranta notti. "
        },
        "24": {
            "0": "Il Signore parlò a Mosè con dire:",
            "1": "Parla ai figli d’Israel, che raccolgano per me un tributo. Da chiunque sarà dal proprio cuore inspirato, riceverete il mio tributo.",
            "2": "E quest’è il tributo, che riceverete da essi: oro ed argento, e rame.",
            "3": "E lana azzurra, e porpora, e scarlatto, e bisso, e pelo di capre.",
            "4": "E pelli di montoni, tinte in rosso, e pelli di tassi [?], e legni d’acacia. ",
            "5": "Olio, da illuminazione; droghe per l’olio da unzione [consacrazione], e pel profumo aromatico.",
            "6": "Pietre d’onice, e pietre da incastonare, pel dorsale e pel pettorale.",
            "7": "E mi faranno un Santuario, ed io avrò sede in mezzo ad essi. ",
            "8": "Giusta il modello ch’io ti farò vedere del tabernacolo, ed il modello di tutt’i suoi arredi, così, in tutto, farete. ",
            "9": "Faranno un’arca di legni d’acacia: due braccia e mezzo (sarà) la sua lunghezza, un braccio e mezzo la sua larghezza, ed un braccio e mezzo la sua altezza.",
            "10": "La coprirai d’oro puro, di dentro e di fuori la coprirai; e le farai al di sopra una cornice d’oro intorno.",
            "11": "E le farai di getto quattro anella d’oro, e le applicherai ai quattro suoi angoli; cioè due anella sopra un suo lato, e due anella sull’altro suo lato.",
            "12": "E farai stanghe di legni d’acacia, e le coprirai d’oro.  ",
            "13": "Ed introdurrai le stanghe nelle anella lungo i lati (minori) dell’arca, per servire a portar l’arca.  ",
            "14": "Nelle anella dell’arca staranno le stanghe, non debbono esserne rimosse. ",
            "15": "E porrai nell’arca l’Ammonizione [le Tavole della Legge] che ti darò. ",
            "16": "E farai un coperchio d’oro puro: due braccia e mezzo (sarà) la sua lunghezza, ed un braccio e mezzo la sua larghezza. ",
            "17": "E farai due cherubini d’oro: li farai un corpo solido [non composto di parti separabili], alle due estremità del coperchio. ",
            "18": "Farai cioè un cherubino all’estremità di qua, ed un cherubino all’estremità di là: farete i cherubini (quasi) formanti parte del coperchio alle due estremità sue [dell’arca].  ",
            "19": "I cherubini avranno le ali tese in alto, riparando colle loro ali sul coperchio, ed avranno le facce l’uno rimpetto all’altro; verso il coperchio saranno i volti dei cherubini.  ",
            "20": "Porrai il coperchio al di sopra dell’arca, e dentro all’arca porrai l’Ammonizione [la Legge] che ti darò. ",
            "21": "Ed ivi mi congregherò a te [mi troverò teco], e parlerò con te d’in sul coperchio, di mezzo ai due cherubini, situati sull’arca della Legge, tutto ciò di cui, avrò a incaricarti presso i figli d’Israel.  ",
            "22": "E farai una mensa di legni d'acacia: due braccia (sarà) la sua lunghezza, ed un braccio la sua larghezza, ed un braccio e mezzo la sua altezza.  ",
            "23": "E la coprirai d’oro puro, e le farai una cornice d’oro intorno. ",
            "24": "E le farai una chiusura [una fascia], alta un palmo, intorno; e farai una cornice d’oro tutt’attorno alla sua chiusura. ",
            "25": "E le farai quattro anella d’oro; ed applicherai le anella sui quattro angoli, corrispondenti a’ suoi quattro piedi.  ",
            "26": "Accanto alla chiusura saranno le anella, da passarvi le stanghe, per portare la mensa.",
            "27": "E farai le stanghe di legni d’acacia, e le coprirai d’oro, e con esse verrà portata la mensa.  ",
            "28": "E farai i suoi piatti, e le sue scodelle, i suoi nappi, e i suoi vasi libatorii, coi quali si faranno i libamenti: d’oro puro li farai.  ",
            "29": "E porrai sopra la mensa pane di presentazione, (che abbia a stare) innanzi a me continuamente.  ",
            "30": "E farai un candelabro d’oro puro: il candelabro sarà fatto un corpo solido [non composto di parti staccabili], il suo fusto, e ciascun suo ramo, i suoi calici, i suoi bocciuoli e i suoi fiori, saranno (parti inseparabili) da esso.  ",
            "31": "E sei rami usciranno dai suoi lati, tre rami da candelabro da un suo lato, e tre rami da candelabro dall’altro suo lato.  ",
            "32": "Tre calici (saranno) niellati in un ramo, (cioè) un bocciuolo ed un fiore; e tre calici niellati nell’altro ramo, un bocciuolo ed un fiore: così in tutti i sei rami procedenti dal candelabro.  ",
            "33": "E nel candelabro stesso [cioè nel fusto] quattro calici; (vi saranno cioè) niellati i suoi bocciuoli e i suoi fiori.",
            "34": "Un bocciuolo (vi sarà) sotto due dei suoi rami, un (altro) bocciuolo sotto due dei suoi rami, ed un bocciuolo sotto (gli altri) due suoi rami; pei sei rami procedenti dal candelabro. ",
            "35": "I loro bocciuoli, ed i relativi rami, saranno (parti inseparabili) da esso: esso sarà tutto un solo corpo solido, d’oro puro. ",
            "36": "E gli farai i suoi sette lumi; e (sian fatti in modo che) quando verranno accesi, mandi (ciascheduno) la luce verso quella parte ch’è dirimpetto (al candelabro). ",
            "37": "E i suoi smoccolatoi e le sue pinzette, d’oro puro.  ",
            "38": "D’un talento [tremila sicli] d’oro puro si farà il candelabro, con tutti questi arredi. ",
            "39": "Contempla, per poi eseguire il loro modello, che ti viene mostrato nel monte. "
        },
        "25": {
            "0": "E farai il tabernacolo, (composto) di dieci cortine, le quali farai di bisso ritorto, di lana azzurra, di porpora, e di scarlatto, con figure di cherubini, a lavoro di arazziere. ",
            "1": "La lunghezza di una cortina (sarà) di ventotto braccia, e la larghezza (sarà) di quattro braccia per cortina: una stessa misura avranno tutte le cortine.  ",
            "2": "Cinque cortine saranno attaccate [cucite] l’una all’altra, e (le altre) cinque cortine attaccate l’una all’altra.",
            "3": "E farai lacciuoli di lana azzurra sull’orlo di quella cortina, ch’è all’estremità di una serie; e lo stesso farai nell’orlo di quella cortina ch’è la ultima nella seconda serie. ",
            "4": "Cinquanta lacciuoli farai in una cortina, e cinquanta lacciuoli farai nell’estrema cortina della seconda serie: i lacciuoli saranno l’uno dirimpetto all’altro [cioè quelli d’una cortina corrisponderanno esattamente a quelli della cortina attigua].  ",
            "5": "E farai cinquanta fermagli d’oro, e congiungerai le cortine l’una all’altra coi fermagli [da introdursi nei lacciuoli], ed il tabernacolo resterà unito.",
            "6": "E farai cortine di pelo di capre, da servire di padiglione sopra il tabernacolo; undici ne farai di tali cortine. ",
            "7": "La lunghezza d’una cortina (sarà) di trenta braccia, e la larghezza (sarà) di quattro braccia per cortina: una stessa misura avranno (tutte) le undici cortine.",
            "8": "E attaccherai cinque cortine a parte, e sei cortine a parte; e ripiegherai la cortina sesta sul davanti del padiglione.  ",
            "9": "E farai cinquanta lacciuoli sull’orlo di quella cortina, ch’è l’estrema d’una serie, e cinquanta lacciuoli sull’orlo della cortina dell’altra serie. ",
            "10": "E farai cinquanta fermagli di rame, ed introdurrai i fermagli nei lacciuoli, congiungendo così il padiglione, in guisa che resti unito. ",
            "11": "Il ridondante poi, che abbonda nelle cortine del padiglione, (cioè) la mezza cortina che avanza [mentre l’altra metà è ripiegata sul davanti], strascicherà al di dietro del tabernacolo. ",
            "12": "Quel braccio poi dall’una parte, e quel braccio dall’altra, avanzante nella lunghezza delle cortine del padiglione, penzolerà ai lati (maggiori) del tabernacolo, dall’una e dall’altra parte, per coprirlo [cioè per difendere le sottoposte cortine di bisso ecc., dette del tabernacolo, mentre quelle di pel di capre son dette del padiglione].",
            "13": "Farai poi al padiglione una coperta [una difesa] di pelli di montoni, tinte in rosso, ed una coperta di pelli di tassi al di sopra.",
            "14": "E farai le assi del tabernacolo, di legni d’acacia, in piedi [segate per lo lungo].",
            "15": "Dieci braccia sarà la lunghezza dell’asse, ed un braccio e mezzo la larghezza d’ogni asse.",
            "16": "Ogni asse avrà due cardini, sporgenti l’uno in faccia all’altro; così farai a tutte le assi del tabernacolo.",
            "17": "Farai le assi del tabernacolo (distribuite come segue): venti assi al lato del mezzodì, (altrimenti detto) il lato destro [in relazione ad un osservatore che sia rivolto all’oriente, vedi XXVII. 13].",
            "18": "E quaranta basi d’argento farai sotto le venti assi: due basi sotto un’asse, ai due suoi cardini, e due basi sotto un’asse, ai due suoi cardini. ",
            "19": "Ed all’altra parte del tabernacolo, (cioè) dal lato del settentrione, venti assi.",
            "20": "E le quaranta loro basi d’argento, due basi sotto un’asse, e due basi sotto un’asse.",
            "21": "E nel fondo del tabernacolo, (cioè) all’occidente, farai sei assi.",
            "22": "E due assi farai ai cantoni del tabernacolo in fondo. ",
            "23": "E saranno gemelle [si combaceranno] abbasso, ed insieme finiranno in cima, in un anello: tali saranno quelle due (assi): staranno ai due cantoni. ",
            "24": "Saranno (insieme) otto assi, colle loro basi d’argento, cioè sedici basi; due basi sotto un’asse, e due basi sotto un’asse.",
            "25": "E farai sbarre di legni d’acacia, cinque per le assi di un lato del tabernacolo. ",
            "26": "E cinque sbarre per le assi dell’altro lato del tabernacolo, e cinque sbarre per le assi di quel lato del tabernacolo, ch’è in fondo, (cioè) a occidente. ",
            "27": "La sbarra poi di mezzo, (situata) alla metà (dell’altezza) delle assi, deve scorrere da una estremità all’altra [mentre sopra e sotto di essa ogni sbarra sarà di due pezzi]. ",
            "28": "Le assi coprirai d’oro, e d’oro farai le loro anella, per passarvi le sbarre, e coprirai le sbarre d’oro.",
            "29": "Indi erigerai il tabernacolo nell’adequata maniera che ti sarà mostrata nel monte. ",
            "30": "E farai una portiera di lana azzurra, di porpora, e di scarlatto, e di bisso ritorto: sarà fatta con figure di cherubini a lavoro di arazziere.  ",
            "31": "E la porrai sopra quattro colonne di legni d’acacia, coperte d’oro, coi loro uncini d’oro, sopra quattro basi d’argento. ",
            "32": "Porrai cioè la portiera sotto i fermagli; ed ivi, al di là della portiera, introdurrai l’arca dell’Ammonizione; e la portiera vi servirà di divisione tra il luogo santo ed il Santo dei santi [il santissimo]. ",
            "33": "E porrai il coperchio sull’arca dell’Ammonizione, nel Santo dei santi. ",
            "34": "E collocherai la mensa al di fuori della portiera, ed il candelabro rimpetto alla mensa, al lato meridionale del tabernacolo, e la mensa porrai al lato settentrionale.",
            "35": "E farai una tenda all’ingresso del padiglione, di lana azzurra, e di porpora, e di scarlatto, e di bisso ritorto, a lavoro di ricamatore. ",
            "36": "E farai per la tenda cinque colonne di legni d’acacia, e le coprirai d’oro, coi loro uncini d’oro; e farai per esse, di getto, cinque basi di rame."
        },
        "26": {
            "0": "E farai l’altare di legni d’acacia, di cinque braccia di lunghezza, e cinque braccia di larghezza; quadrato sarà l’altare: e di tre braccia (sarà) l’altezza sua. ",
            "1": "E farai le sue prominenze sui quattro suoi cantoni; (parti inseparabili) da esso saranno le sue prominenze: e lo coprirai di rame. ",
            "2": "E farai le sue caldaje, ove raccoglierne la cenere, e le sue pale, e i suoi bacini, e le sue forchette, e le sue palette: tutt’i suoi arredi farai di rame",
            "3": "E gli farai un graticolato di rame, un lavoro (cioè) a guisa di rete; e farai sopra la rete quattro anella di rame, alle quattro sue estremità.  ",
            "4": "E l’applicherai sotto il Carcòv [?] dell’altare, dall’ingiù; e la rete sarà (da terra) sino alla metà (dell’altezza) dell’altare.  ",
            "5": "E farai stanghe per l’altare, stanghe (cioè) di legni d’acacia, e le coprirai di rame.",
            "6": "Le sue stanghe verranno introdotte nelle anella; e le stanghe staranno ai due lati dell’altare, quando si avrà a portarlo. ",
            "7": "Vuoto, (formato) di tavole, lo farai; come ti si fa vedere nel monte, così faranno. ",
            "8": "E farai l’atrio del tabernacolo. Al lato di mezzodì, (detto) il lato destro, l’atrio avrà delle cortine di bisso ritorto, in cento braccia di lunghezza: (ciò) per un lato. ",
            "9": "E (avrà) le sue colonne, venti, colle loro basi, venti, di rame; e gli uncini delle colonne, e i fregi delle medesime, d’argento.",
            "10": "E così al lato settentrionale della lunghezza (vi saranno) cortine (lungo lo spazio di) cento braccia, colle relative venti colonne, e le loro venti basi, di rame; e gli uncini delle colonne e i fregi delle medesime, d’argento.",
            "11": "E la larghezza dell’atrio, dalla parte d’occidente, (avrà) cinquanta braccia di cortine, e le loro colonne dieci, e le loro basi dieci. ",
            "12": "E la larghezza dell’atrio dal lato dinanzi, (cioè) all’oriente, (sarà di) cinquanta braccia. ",
            "13": "E quindici braccia di cortine (vi saranno) da una parte colle loro colonne tre, e le loro basi tre. ",
            "14": "E dall’altra parte quindici (braccia di) cortine, colle loro colonne tre, e le loro basi tre.",
            "15": "Ed all’ingresso dell’atrio (vi sarà) una tenda di venti braccia, di lana azzurra, di porpora, di scarlatto, e di bisso ritorto, lavoro di ricamatore; colle loro colonne quattro e le loro basi quattro.  ",
            "16": "Tutte le colonne dell’atrio, intorno [cioè ai quattro lati del medesimo], avranno fregi d’argento, e i loro uncini d’argento, e le loro basi di rame. ",
            "17": "La lunghezza dell’atrio cento braccia, e la larghezza cinquanta per cinquanta [cioè l’atrio propriamente detto era un quadrato di cinquanta braccia, ma coll’inchiuso tabernacolo e venti braccia di spazio ai lati e al di dietro del medesimo, formava un rettangolo di cinquanta per cento braccia], e l’altezza cinque braccia; (formato di cortine) di bisso ritorto, colle relative basi di rame.",
            "18": "Tutti gli arredi del tabernacolo, per tutto ciò che vi possa occorrere, e tutti i suoi chiodi, e tutt’i chiodi dell’atrio (saranno) di rame. ",
            "19": "E tu comanderai ai figli d’Israel, che ti rechino dell’olio d’oliva, chiaro, vergine [cioè estratto con una semplice ammaccatura delle olive], da illuminazione, per far ardere un lume quotidianamente.",
            "20": "Nel padiglione di congregazione, al di fuori della portiera, situata davanti al (l’arca del) la Legge, Aronne e i figli suoi l’accenderanno (in guisa che arda) da sera a mattina, innanzi al Signore. Statuto perpetuo per l’età avvenire, a carico dei figli d’Israel."
        },
        "27": {
            "0": "Tu poi avvicina a te [dichiarerai prossimi a te in rango] tra i figli d’Israel, Aronne tuo fratello, e i figli suoi con lui, perché siano sacerdoti a me; Aronne (dico), e Nadàv ed Avihù, ed Eleazzaro ed Ithamàr, figli d’Aronne. ",
            "1": "E farai abiti sacri per Aronne tuo fratello, per onore e per maestà.",
            "2": "E tu parlerai a tutti gli uomini d’ingegno, ad ogni uomo che fu da me dotato di spirito ingegnoso; ed essi faranno gli abiti d’Aronne, coi quali sarà consacrato ad essere sacerdote a me.",
            "3": "E questi sono gli abiti che faranno: pettorale, dorsale, manto, tonaca trapunta, mitra, e cintura. Faranno cioè abiti santi per Aronne tuo fratello e pe’ figli suoi, coi quali saranno sacerdoti a me.",
            "4": "I medesimi [gli artefici] riceveranno l’oro e la lana azzurra, e la porpora, e lo scarlatto, ed il bisso. ",
            "5": "E faranno il dorsale, d’oro, di lana azzurra, di porpora, di scarlatto, e di bisso ritorto, a lavoro d’arazziere.  ",
            "6": "Avrà due spallini attaccati alle due sue estremità, mediante i quali resterà unito (al pettorale).",
            "7": "E la fascia con cui stringerlo, la quale gli starà sopra, sarà del medesimo lavoro, formante parte di esso (dorsale); d’oro (cioè), di lana azzurra, di porpora, di scarlatto, e di bisso ritorto. ",
            "8": "E prenderai due pietre d’onice, e inciderai sopra di quelle i nomi dei figli d’Israel. ",
            "9": "Sei dei nomi loro sopra una pietra, e i nomi dei sei rimanenti (inciderai) sull’altra pietra, secondo la loro nascita.",
            "10": "A lavoro d’incisore in pietra, a incisione di sigillo, inciderai nelle due pietre i nomi dei figli d’Israel; attorniate di castoni d’oro le farai. ",
            "11": "Ed applicherai le due pietre sopra gli spallini del dorsale, pietre di ricordo pei figli d’Israel; Aronne cioè porterà i loro nomi innanzi al Signore, sulle due spalle sue, per ricordo.  ",
            "12": "E farai castoni d’oro.  ",
            "13": "E due catenelle d’oro puro, farai di fila attortigliate, a lavoro di fune; ed applicherai tali catenelle funiformi sui castoni. ",
            "14": "E farai il pettorale di decisione [onde traevansi gli oracoli], a lavoro d’arazziere; simile al lavoro del dorsale lo farai, d’oro (cioè), di lana azzurra, di porpora, e di scarlatto, e di bisso ritorto lo farai.",
            "15": "Sarà un quadrangolo ripiegato [alla metà della lunghezza, per poter contenere gli Urìm]; avrà una spanna di lunghezza, ed una spanna di larghezza.",
            "16": "E v’incastrerai, come incastransi le pietre (preziose) quattro file di pietre. Una fila: rubino, topazio, e smeraldo: (queste formeranno) il primo ordine.  ",
            "17": "E l’ordine secondo: carbonchio, zaffiro, e diamante [?].",
            "18": "E l’ordine terzo: giacinto, agata, ed amatista. ",
            "19": "E l’ordine, quarto: crisolito, onice, e diaspro. Incastonate in oro saranno nelle loro incastrature. ",
            "20": "Queste pietre porteranno i nomi dei figliuoli d’Israel, essendo dodici, giusta i nomi di quelli; (incise) a incisione di sigillo, rappresenteranno le dodici tribù, ciascheduna col suo nome. ",
            "21": "E farai pel pettorale catenelle di fila attortigliate, a lavoro di fune, d’oro puro. ",
            "22": "E farai pel pettorale due anella d’oro, ed applicherai le due anella sulle due estremità del pettorale.  ",
            "23": "Ed applicherai le due funi d’oro sulle due anella, all’estremità del pettorale. ",
            "24": "E le due estremità delle due funi porrai sui due castoni, i quali applicherai sugli spallini del dorsale, dalla parte anteriore [cioè esterna]. ",
            "25": "E farai (altre) due anella d’oro, e le porrai sulle due estremità del pettorale, sull’orlo che ha verso il dorsale internamente.  ",
            "26": "E farai (altre) due anella d’oro, e le applicherai sugli spallini del dorsale, inferiormente, dalla parte anteriore [esterna], presso alla sua giuntura, al di sopra della fascia del dorsale.  ",
            "27": "E si allaccerà il pettorale dalle sue anella alle anella del dorsale, con un cordoncino di lana azzurra, perché stia sulla fascia del dorsale, ed il pettorale non si stacchi dal dorsale. ",
            "28": "Aronne così porterà i nomi dei figliuoli d’Israel nel pettorale della decisione, sul suo petto, quando entrerà nel Santuario, per ricordo innanzi al Signore, di continuo.  ",
            "29": "E porrai dentro al pettorale della decisione gli Urìm e i Tummìm, e staranno sul petto d’Aronne quando entrerà innanzi al Signore; ed Aronne porterà sul petto sempre, (presentandosi) innanzi al Signore, la decisione [l’oracolo] dei figli d’Israel.  ",
            "30": "E farai il manto portante il dorsale, tutto di lana azzurra.",
            "31": "Ed avrà l’apertura superiore (ripiegata) al di dentro, la sua apertura (cioè) avrà un orlo intorno, a lavoro di tessitore; avrà un’apertura simile a quella d’una lorica, affinché non si laceri. ",
            "32": "E farai ai suoi lembi melagrane di lana azzurra, e porpora, e scarlatto, a’ suoi lembi (dico) tutt’intorno; e tra quelle sonagli d’oro tutt’intorno.  ",
            "33": "Un sonaglio d’oro ed una melagrana, un sonaglio d’oro ed una melagrana, (farai) ai lembi del manto tutt’attorno.  ",
            "34": "Aronne l’indosserà per officiare, e così egli si farà sentire al suo entrare nel Santuario, ed al suo uscire, ed egli non morrà [cioè altrimenti morrà].",
            "35": "E farai un diadema d’oro puro, e v’inciderai sopra, a incisione di sigillo: Santo al Signore. ",
            "36": "E gli applicherai un cordoncino di lana azzurra, e starà sulla mitra: esso starà dalla parte anteriore della mitra. ",
            "37": "Starà sulla fronte d’Aronne, e così Aronne porterà [assumerà  sopra di sè, e n’impetrerà da Dio il perdono] le trasgressioni relative alle cose sante, ch’i figli d’Israel consecreranno, (relative cioè) a tutte le offerte da essi consacrate. Esso gli starà sulla fronte di continuo [ogni qual volta officierà], per ottenere per essi gradimento innanzi al Signore.",
            "38": "Farai la tonaca di bisso, trapunta; e farai una mitra di bisso; ed una cintura farai, a lavoro di ricamatore.",
            "39": "Farai poi delle tonache pei figli d’Aronne, e farai loro delle cinture; come pure farai loro dei turbanti, per onore e per maestà.",
            "40": "Li farai indossare [i sin qui accennati indumenti] ad Aronne tuo fratello, ed ai figli suoi con lui; e gli ungerai, e gl’installerai, e li dichiarerai santi, e saranno sacerdoti a me. ",
            "41": "Fa loro altresì calzoni di lino, per coprire le parti vergognose; i quali saranno dai lombi sin giù delle cosce.",
            "42": "(Questi indumenti) staranno sopra Aronne e sopra i figli suoi, quand’entreranno nel padiglione di congregazione, o quando si appresseranno all’altare per fare le sacre funzioni; altrimenti incorrerebbero in trasgressione, e morrebbero. Statuto perpetuo per lui, e per la sua discendenza dopo di lui. "
        },
        "28": {
            "0": "E questo è ciò che farai loro, per consacrarli, sicchè siano sacerdoti a me. Prendi un giovine toro, e due montoni immacolati. ",
            "1": "E dei pani azzimi, e delle focacce azzime intrise coll’olio, e focacce azzime di pasta molle, unte d’olio; le quali (tutte) farai di fior di farina di frumento. ",
            "2": "E le porrai in un paniere, e le presenterai [le recherai nell’atrio del tabernacolo] nel paniere. Come pure (condurrai ivi) il toro e i due montoni. ",
            "3": "E farai che si presentino all’ingresso del padiglione di congregazione [cioè nell’atrio suddetto] Aronne e i figli suoi, e si bagnino nell’acqua. ",
            "4": "E prenderai gl’indumenti, e farai indossare ad Aronne la tonaca, ed il manto del dorsale, ed il dorsale ed il pettorale, e glieli assetterai colla fascia del dorsale. ",
            "5": "E gli porrai la mitra sul capo, ed applicherai sulla mitra il sacro diadema. ",
            "6": "E piglierai l’olio di unzione, e ne colerai sul suo capo, e (così) lo costituirai Unto [cioè investito della sua dignità]. ",
            "7": "Indi farai che si avvicinino i suoi figli, e farai loro indossare le tonache.",
            "8": "E cingerai loro la cintura, ad Aronne (cioè) ed ai figli suoi, ed avvolgerai loro [a questi ultimi] i turbanti; ed acquisteranno il sacerdozio qual diritto perpetuo. Indi installerai Aronne e i figli suoi.",
            "9": "Farai cioè avvicinare il toro innanzi al padiglione di congregazione, ed Aronne e i figli suoi imporranno le loro mani sul capo del toro. ",
            "10": "E scannerai il toro davanti al Signore, (cioè) all’ingresso del padiglione di congregazione.",
            "11": "E piglierai del sangue del toro, e ne metterai col dito sulle prominenze dell’altare, e tutto il (restante del) sangue verserai al (sito detto il) fondamento dell’altare. ",
            "12": "E prenderai tutt’il sevo che cuopre le interiora, e la rete [omento] ch’è sul fegato, e i due reni, ed il sevo ch’è sopra di essi; e arderai (ciò tutto) sull’altare.",
            "13": "E la carne del toro, e la sua pelle, e le sue feccie, abbrucerai fuori dell’accampamento: egli è questo un sacrifizio di aspersione [cioè del cui sangue dovevano farsi aspersioni sulle prominenze dell’altare].  ",
            "14": "E piglierai uno dei montoni, ed Aronne e i suoi figli imporranno le loro mani sul capo del montone. ",
            "15": "E scannerai il montone, e prenderai il suo sangue, e lo spargerai sull’altare, all’intorno.",
            "16": "E taglierai il montone ne’ suoi quarti, e ne laverai le interiora e le gambe e le porrai presso ai suoi quarti ed al suo capo. ",
            "17": "E arderai tutt’il montone sull’altare, esso è un olocausto ad onore del Signore; odore propiziatorio, sacrifizio da ardersi al Signore egli è. ",
            "18": "E prenderai l’altro montone, ed Aronne e i figli suoi imporranno le loro mani sul capo del montone. ",
            "19": "E scannerai il montone, e prenderai del suo sangue, e ne metterai sulla sommità dell’orecchia destra d’Aronne e su quella de’ figli suoi, e sul pollice della loro mano destra, e sul pollice del loro piede destro; e spargerai il (rimanente del) sangue sull’altare, all’intorno. ",
            "20": "E piglierai del sangue ch’è sull’altare e dell’olio di unzione, e ne spruzzerai sopra Aronne e sui suoi abiti, come pure sui suoi figli e sugli abiti loro; e così resterà consacrato egli, come pure i suoi abiti, e con lui i figli suoi e li abiti dei figli suoi. ",
            "21": "E prenderai del montone il sevo e la coda, ed il sevo che cuopre le interiora, e la rete ch’è sul fegato, e i due reni, e il sevo ch’è sopra di essi, e la gamba destra; perocchè egli è montone d’installazione. ",
            "22": "E un tondo di pane, e una focaccia di pane coll’olio, ed una di pasta molle, (piglierai) dal paniere dei pani azzimi, esistente innanzi al Signore [cioè nell’atrio]. ",
            "23": "E porrai il tutto sulle palme d’Aronne, e sulle palme de’ figli suoi, e ne farai la dimenazione innanzi al Signore [atto, col quale il sacerdote riceveva dall’oblatore l’oggetto consacrato; e qui Aronne e i suoi figli erano gli oblatori, e Mosè, che gl’installava, fungeva da sacerdote].",
            "24": "E piglierai quelle cose dalla mano loro, e le arderai sull’altare, coll’olocausto, in odore propiziatorio innanzi al Signore, egli è (ciò tutto) un sacrifizio da ardersi al Signore.  ",
            "25": "E piglierai il petto del montone dell’installazione, appartenente ad Aronne, e ne farai la dimenazione innanzi al Signore, e ti apparterrà qual (tua) porzione.",
            "26": "E dichiarerai sacri il petto, di cui fu fatta la dimenazione, e la gamba di tributo [cioè di diritto sacerdotale, questa volta però arsa sull’altare], che furono dimenati e levati (in tributo) dal montone d’installazione d’Aronne e de’ figli suoi.",
            "27": "Ed apparterranno (in avvenire, il petto e la gamba destra) ad Aronne, ed a’ suoi figli, qual diritto perpetuo, (da percepire) dai figli d’Israel, poiché sono un (sacro) tributo. Saranno un tributo dei figli d’Israel, (da prelevarsi) dai loro sacrifizi di contentezza, la parte (cioè) che avranno a prelevarne pel Signore. ",
            "28": "Gli abiti sacri poi d’Aronne apparterranno a’ suoi figli, dopo di lui, per venire con quelli investiti della loro dignità, e con quelli ricevere la loro installazione. ",
            "29": "Per sette giorni gl’indosserà quel de’ suoi figliuoli che avrà ad uffiziare in luogo suo, ch’entrerà nel padiglione di congregazione a fare le sacre funzioni.",
            "30": "Prenderai poi il montone dell’installazione, e ne cucinerai la carne in luogo sacro. ",
            "31": "Ed Aronne e i figli suoi mangeranno la carne del montone, ed il pane ch’è nel paniere, all’ingresso del padiglione di congregazione.  ",
            "32": "Essi mangeranno quelle cose, colle quali fu fatta l’espiazione per installarli, per consacrarli: ed alcun estraneo [cioè chi non è della famiglia sacerdotale] non ne mangerà, poiché cosa sacra sono. ",
            "33": "E se avanzerà della carne (del sacrifizio) d’installazione, o del pane, sino alla dimane; abbrucerai quell’avanzo, non si mangerà, poiché è cosa sacra. ",
            "34": "Farai ad Aronne ed a’ suoi figli così, il tutto come ti comandai; per sette giorni celebrerai la loro installazione. ",
            "35": "Ed un toro in sacrifizio di aspersione farai ciaschedun giorno, oltre alle (anzidette) espiazioni, ed aspergerai (il sangue) sull’altare, facendo espiazione per esso [cioè per mondarlo d’ogni colpa che potesse essere stata commessa nella sua costruzione, o nell’offerta dei suoi materiali], e l’ungerai per consacrarlo. ",
            "36": "Per sette giorni farai espiazione per l’altare, e (così) lo consacrerai, e l’altare diverrà cosa santissima, tutto ciò che toccherà l’altare diventerà sacro.  ",
            "37": "E quest’ è ciò che farai sull’altare: agnelli nati entro l’anno, due per giorno cotidianamente. ",
            "38": "Un agnello farai la mattina, e l’altro agnello farai verso sera.",
            "39": "Con un decimo (di efà) di fior di farina, intriso con olio vergine, un quarto di Hin, ed il libamento d’un quarto di Hin di vino, per un agnello. ",
            "40": "Ed il secondo agnello farai verso sera, accompagnandolo dell’offerta farinacea e della libazione, come quello della mattina, in odore propiziatorio, sacrifizio da ardersi al Signore.",
            "41": "Olocausto cotidiano per tutte l’età avvenire, (da farsi) all’ingresso del padiglione di congregazione davanti al Signore, dove io mi congregherò a voi, per ivi parlare a te.",
            "42": "Io mi congregherò ivi ai figli d’Israel, e (quel luogo) acquisterà santità per la mia gloriosa presenza.  ",
            "43": "Io santificherò il padiglione di congregazione e l’altare, ed Aronne e i figli suoi santificherò ad essere sacerdoti a me.  ",
            "44": "Ed avrò sede in mezzo ai figli d’Israel, e sarò il loro Dio [tutelare].  ",
            "45": "E conosceranno ch’io, il Signore, sono il loro Dio, che li trasse dalla terra d’Egitto, per aver sede fra di loro. Son io il Signore, Iddio loro.  "
        },
        "29": {
            "0": "E farai un altare, da ardervi il profumo: di legna d’acacia lo farai. ",
            "1": "Un braccio (sarà) la sua lunghezza ed un braccio la sua larghezza, quadrato sarà, e due braccia la sua altezza: ed avrà le sue prominenze, da esso (inseparabili).",
            "2": "E lo coprirai d’oro puro, il suo piano superiore, le sue pareti tutt’attorno, e le sue prominenze; e gli farai una cornice d’oro intorno. ",
            "3": "E due anella d’oro gli farai al di sotto della sua cornice, ai due suoi lati, (due cioè ne) farai da ambe le parti; onde passarvi le stanghe, colle quali portarlo.",
            "4": "E farai le stanghe di legna d’acacia, e le coprirai d’oro.  ",
            "5": "E lo collocherai davanti alla portiera, che sovrasta all’arca della Legge, dirimpetto al coperchio ch’è sopra la Legge, dov’io mi congregherò a te.  ",
            "6": "Ed Aronne arderà sopra di quello il profumo aromatico; di mattina in mattina, quando egli pulisce i lumi, lo arderà. ",
            "7": "Come pure quando Aronne accende i lumi verso notte, lo arderà. Profumo cotidiano innanzi al Signore, per tutte l’età avvenire.  ",
            "8": "Non arderete sopra di esso (altare) alcun profumo estraneo, nè olocausto, nè offerta farinacea, nè vi farete sopra alcuna libazione.  ",
            "9": "Ed Aronne farà l’espiazione sulle sue prominenze una volta l’anno. Del sangue del sacrifizio di aspersione (del giorno) dell’espiazione, una volta l’anno, espierà sovra di esso, in tutte l’età avvenire. Cosa santissima al Signore egli è (quell’altare).",
            "10": "Il Signore parlò a Mosè, con dire: ",
            "11": "Quando farai la rassegna dei figli d’Israel, di quelli (cioè) che sono da enumerarsi [esclusi i minori e le femmine], daranno ciascheduno al Signore il riscatto della propria persona, quando ne verrà fatta l’enumerazione; e così non accadrà in essi mortalità, quando verranno enumerati. ",
            "12": "Questo daranno tutti quelli ch’entreranno nella numerazione: mezzo siclo, secondo il peso del Tempio. Il siclo è venti gherà. La metà del siclo è il tributo (da pagarsi) al Signore.",
            "13": "Chiunque entra nella numerazione: dall’età di vent’anni in poi, pagherà questo tributo al Signore.",
            "14": "Il ricco non darà di più, ed il povero non darà meno, del mezzo siclo, per pagare il tributo al Signore, per riscattare le vostre persone.",
            "15": "Riceverai dai figli d’Israel l’argento del riscatto, e l’impiegherai ad uso dell’ufficiatura da farsi nel padiglione della congregazione, e servirà ai figli d’Israel di ricordo davanti al Signore, per riscattare le vostre persone.",
            "16": "E il Signore parlò a Mosè, con dire: ",
            "17": "Farai eziandio una conca di rame, col suo piedestallo di rame, ad uso di bagno; e la collocherai tra il padiglione di congregazione e l’altare, e vi porrai dell’acqua. ",
            "18": "Ed Aronne e i figli suoi vi si bagneranno le mani e i piedi.",
            "19": "Entrando nel padiglione di congregazione, si bagneranno, altrimenti morranno; come pure accostandosi all’altare per officiare, per ardere qualche sacrifizio da ardersi al Signore. ",
            "20": "Si bagneranno le mani e i piedi, e non morranno; e ciò sarà per essi statuto perpetuo, per lui (cioè) e per la sua discendenza, per tutte l’età avvenire.",
            "21": "Ed il Signore parlò a Mosè con dire: ",
            "22": "E tu prenditi scelti aromi: mirra spontanea, cinquecento (sicli di peso), cinnamomo aromatico, la metà dell’antecedente, (cioè) duecento cinquanta; e calamo aromatico [cannella] dugentocinquanta. ",
            "23": "E cassia, cinquecento, (il tutto) col peso del Tempio; e olio d’oliva, un Hin.",
            "24": "E ne farai un olio di sacra unzione, un composto odoroso, lavoro d’unguentario: olio di sacra unzione sarà.  ",
            "25": "E ungerai con esso il padiglione di congregazione, e l’arca della Legge. ",
            "26": "E la mensa e tutti i suoi arredi, ed il candelabro e i suoi arredi, e l’altare del profumo.  ",
            "27": "E l’altare degli olocausti e tutt’i suoi arredi, e la conca e il suo piedestallo.",
            "28": "E li dichiarerai sacri, e saranno cosa santissima; tutto ciò che li toccherà diventerà sacro. ",
            "29": "Ed Aronne e i figli suoi ungerai, e li consacrerai ad essere sacerdoti a me. ",
            "30": "Ed ai figli d’Israel parlerai, con dire: Olio di sacra unzione sarà questo a (onore di) me, per tutte l’età avvenire.  ",
            "31": "Sul corpo d’alcuna persona non dev’esserne fatta unzione, e non ne farete del simile con quelle medesime dosi. Sacro è, sacro dev’essere per voi.  ",
            "32": "Chi ne comporrà di consimile o ne farà uso sopra persona estranea, andrà estinto di mezzo ai suoi popoli. ",
            "33": "Ed il Signore disse a Mosè: Prenditi droghe: balsamo, unghia odorata, e galbano, (ed altre) droghe, ed olibano diafano: siano a dosi uguali.  ",
            "34": "E ne farai un profumo, un composto, opera di profumiere, lavorato con purità e santità.  ",
            "35": "E ne pesterai in minuta polvere, e ne adopererai davanti l’(arca della) Legge, nel padiglione di congregazione, dove mi troverò teco. Esso dev’essere per voi cosa santissima.  ",
            "36": "Questo profumo che farai - di egual composizione non ne farete per vostr’uso - dev’essere da te riguardato cosa sacra al Signore.",
            "37": "Chi ne farà di consimile, per goderne l’odore, andrà estinto di mezzo ai suoi popoli.  "
        },
        "30": {
            "0": "Il Signore parlò a Mosè con dire:  ",
            "1": "Vedi, io chiamo per nome Bessalèl, figlio di Urì, figlio di Hhur, della tribù di Giuda. ",
            "2": "Io l’ho ripieno di spirito di Dio, in quanto a sapienza, a discernimento, e ad assennatezza, ed in qualsiasi arte. ",
            "3": "Per pensare (nuove) idee, per lavorare in oro, ed in argento, ed in rame. ",
            "4": "E pei lavori in gemme da legare, e pei lavori in legname; per lavorare (in somma) di qualsiasi arte.",
            "5": "Io poi gli assegno in compagnia Aholiàv figlio di Ahhissamàch, della tribù di Dan, come pure tutti gli (altri) uomini ingegnosi, quelli (cioè) che furono da me forniti d’ingegno; ed eseguiranno tutto ciò che ti comandai.",
            "6": "Il padiglione di congregazione e l’arca per la Legge, ed il coperchio che le sta sopra, e tutti gli arredi del padiglione.  ",
            "7": "E la mensa, e i suoi arredi, ed il candelabro puro [lucente] e tutt’i suoi arredi, e l’altare del profumo. ",
            "8": "E l’altare degli olocausti e tutt’i suoi arredi, e la conca ed il suo piedestallo.  ",
            "9": "E i panni a rete [che stendevansi sui sacri arredi, quando il popolo ed il tabernacolo ponevasi in viaggio, [V. Numeri, Capo IV], e gli abiti sacri per Aronne il sacerdote, e gli abiti dei suoi figli, per funzionare. ",
            "10": "E l’olio d’unzione, ed il profumo aromatico, pel Santuario. Faranno il tutto come ti comandai. ",
            "11": "Ed il Signore disse a Mosè quanto segue:",
            "12": "E tu parla ai figli d’Israel, con dire: Però i miei Sabbati osserverete, poiché esso [il Sabbato] è un segnale per tutte l’età avvenire, [dell’alleanza ch’è] tra me e voi, perché si sappia ch’io il Signore, vi ho dichiarati santi.",
            "13": "Osserverete dunque il Sabbato, poiché sacro esso è [esser deve] per voi, chi lo profana sarà fatto morire; poiché chiunque farà in esso lavoro, quell’individuo [se non sarà punito] andrà estinto di mezzo ai suoi popoli.",
            "14": "Sei giorni si lavorerà, ed il settimo è giorno di grande riposo, sacro al Signore. Chiunque fa opera nel giorno del Sabbato, sarà fatto morire.",
            "15": "I figli d’Israel osserveranno il Sabbato, celebrando il Sabbato in tutte l’età avvenire, qual patto perpetuo. ",
            "16": "Del patto ch’è tra me e i figli d’Israel esso sarà perpetuamente un segnale; poiché in sei giorni fece il Signore il cielo e la terra, e nel giorno settimo cessò e riposò.",
            "17": "Ora, terminato ch’egli ebbe di parlare con Mosè nel monte di Sinai, gli diede le due tavole della Legge, tavole di pietra, scritte col dito di Dio.  "
        },
        "31": {
            "0": "Ma il popolo, vedendo che Mosè tardava a scendere dal monte, si radunò presso Aronne, dicendogli: Alzati, fanne dèi, che ci vadano davanti [cioè simulacri, che, mediante celeste influsso, abbiano a servirci di guida]; poiché ecco, Mosè, l’uomo che ci condusse fuori della terra d’Egitto, non sappiamo che cosa siane avvenuto. ",
            "1": "E Aronne disse loro: Spiccate i pendenti d’oro, che le vostre mogli, i vostri figli e le figlie vostre hanno agli orecchi, e recateli a me.  ",
            "2": "E tutt’il popolo si spiccò i pendenti d’oro che aveva agli orecchi, e recolli ad Aronne. ",
            "3": "Egli ricevette (quell’oro) dalla loro mano, lo raccolse in una borsa, e ne fece un vitello di getto; ed essi dissero: Quest’è [cioè rappresenta] il tuo Dio, o Israel, che ti trasse dalla terra d’Egitto. ",
            "4": "Aronne, visto ciò, gli fabbricò davanti un altare; indi Aronne proclamò e disse: Festa al Signore domani!  ",
            "5": "Alzatisi alla dimane, immolarono olocausti, e presentarono sacrifizi di contentezza. Il popolo si assise a mangiare ed a bere, indi si alzarono a trescare. ",
            "6": "Ed il Signore disse a Mosè: Vanne, scendi, poiché commise una grave colpa il tuo popolo, che conducesti fuori della terra d’Egitto.",
            "7": "Si scostarono presto dalla via ch’io ho loro prescritta, si fecero un vitello di getto, e gli si prostrarono, e gli fecero sacrifizi, e dissero: Quest’è il tuo Dio, o Israel, che ti trasse dalla terra d’Egitto. ",
            "8": "Ed il Signore soggiunse a Mosè: Vedo che questo popolo è gente di dura cervice [caparbia].  ",
            "9": "Ora, lasciami, e l’ira mia arderà in essi, ed io esterminerolli; indi farò sì che tu divenga una grande nazione.",
            "10": "Mosè allora supplicò il Signore suo Dio, e disse: Perché, o Signore, vuoi che l’ira tua arda nel tuo popolo, che traesti dalla terra d’Egitto, con forza grande e mano potente?",
            "11": "Perché vuoi che dicano gli Egizi: “Malignamente li fece uscire (di qui), per poi ucciderli tra i monti, ed esterminarli d’in su la faccia della terra”? Calmati dall’acceso tuo sdegno, e pentiti del male [minacciato] al tuo popolo.",
            "12": "Sovvengati d’Abramo, d’Isacco e d’Israel, tuoi servi, ai quali giurasti in te [per la tua immortalità], e promettesti: Renderò numerosa la vostra discendenza, come le stelle del cielo, e tutta questa terra, della quale parlai, darò alla vostra progenie, e la possederanno in perpetuo. ",
            "13": "Ed il Signore si pentì del male che aveva detto di fare al suo popolo. ",
            "14": "E Mosè, voltatosi, scese dal monte, con in mano le due tavole della Legge, tavole scritte da ambe le facce, dall’una parte e dall’altra erano scritte. ",
            "15": "Esse tavole erano opera di Dio, e la scrittura era scrittura di Dio, intagliata sulle tavole. ",
            "16": "Giosuè sentì il popolo che schiamazzava, e disse a Mosè: Sento romore di battaglia nell’accampamento. ",
            "17": "E (Mosè) disse: Non sono quelle che sentonsi grida di vittoria, nè sono grida di sconfitta; suono di canti io odo. ",
            "18": "Quando poi fu vicino al campo, e vide il vitello e le danze, Mosè s’accese di sdegno, e gettò dalle mani le tavole, e le spezzò appiè del monte. ",
            "19": "E prese il vitello che avevano fatto, e lo bruciò [calcinò] nel fuoco, e lo tritò sino a che divenne polvere, la quale poi sparse sull’acqua, e fece bere ai figli d’Israel.",
            "20": "E Mosè disse ad Aronne: Che cosa ti fece questo popolo, per cui gli tirasti addosso un grave peccato? ",
            "21": "Ed Aronne disse: Non si accenda lo sdegno del mio Signore. Tu conosci il popolo com’è proclive al male.  ",
            "22": "Mi dissero: Fanne dèi, che ci vadano innanzi; poiché ecco, Mosè, l’uomo che ci condusse fuori della terra d’Egitto, non sappiamo che cosa siane avvenuto. ",
            "23": "Dissi loro: Chi ha dell’oro? - (e tosto) se lo spiccarono di dosso, e mel diedero. Lo gettai nel fuoco, e n’uscì questo vitello. ",
            "24": "Mosè vide ch’il popolo era spensierato [distratto nei sollazzi], poiché Aronne l’avea reso tale [col prescrivere la festa], in guisa che sarebbero rimasti sbalorditi in mezzo a quelli che si fossero sollevati contro di essi. ",
            "25": "E Mosè si fermò all’ingresso dell’accampamento, e disse: Chi è pel Signore (venga) a me! E si radunarono presso di lui tutt’i figli di Levi. ",
            "26": "Egli disse loro: Dice così il Signore, Dio d’Israel: Mettetevi ciascheduno la spada al fianco, passate e ripassate il campo, dall’una all’altra porta (di esso), ed uccidete [gli adoratori del vitello] quand’anche fossero vostri fratelli [consanguinei], vostri amici, o vostri aderenti. ",
            "27": "I figli di Levi eseguirono l’ordine di Mosè, ed in quel giorno caddero (morti) del popolo circa tremila uomini.  ",
            "28": "E Mosè disse [ai Leviti]: Voi avete oggi ricevuta la vostra installazione al servigio del Signore, sì, ciascheduno (l’ha ricevuta) col (sacrifizio del) proprio figlio, e col (sacrifizio del) proprio fratello; e ciò vi attira oggi la (celeste) benedizione. ",
            "29": "Alla dimane Mosè disse al popolo: Voi avete commesso un grave peccato. Or dunque voglio salire al Signore [sul monte Sinai], forse otterrò perdono pel vostro peccato. ",
            "30": "E Mosè tornò al Signore, e disse: Deh! questo popolo ha commesso un grave peccato, e si fecero un dio d’oro.",
            "31": "Ora dunque, o tu vuoi perdonare il loro peccato; o, altrimenti, mi cancella deh! dal libro del tuo registro [cioè dal libro dei viventi, vale a dire: meglio è ch’io muoja]. ",
            "32": "Ed il Signore disse a Mosè: Chi peccò verso di me, quello cancellerò dal mio libro. ",
            "33": "Or dunque va, guida il popolo al paese che t’ho promesso. Già un mio angelo ti andrà innanzi [cioè: ma io non verrò con voi, non avrò sede tra voi, vale a dire, non vi permetto di erigermi il Tempio]. Indi, quando che sia, farò loro scontare il loro peccato. ",
            "34": "Ed il Signore mandò una mortalità nel popolo, perché fecero [vollero che fosse fatto] il vitello, che fece Aronne."
        },
        "32": {
            "0": "Il Signore disse a Mosè: Va, parti di qui, tu, ed il popolo che hai condotto fuori del paese d’Egitto, verso il paese che ho giurato ad Abramo, ad Isacco, ed a Giacobbe, con dire: Alla tua progenie lo darò.  ",
            "1": "Manderò innanzi a te un angelo, e scaccerò i Cananei, gli Emorei, e gli Hhittei, e i Perizzei, gli Hhivvei ed i Jevussei. ",
            "2": "(Va, dico,) a quel paese che scorre latte e miele; poiché non verrò in mezzo a voi, poiché siete un popolo di dura cervice, e non vorrei dovervi esterminare lungo il viaggio. ",
            "3": "Il popolo udì questa cattiva cosa, e si rattristarono, e nessuno si pose addosso i suoi ornamenti. ",
            "4": "Ed il Signore disse a Mosè: Dì ai figli d’Israel: Voi siete un popolo di dura cervice. Se io viaggiassi in mezzo a voi [cioè se vi permettessi l’erezione del Tempio], potrebbe accadere ch’in un istante io vi esterminassi. Ora dunque fai bene a spogliarti de’ tuoi ornamenti, ed io deciderò come trattarti. ",
            "5": "Così i figli d’Israel si spogliarono dei loro ornamenti, mentr’erano presso il monte Orèb.",
            "6": "Mosè poi prese la propria tenda, e la tese fuori dell’accampamento, lungi dal medesimo, e la denominò padiglione di congregazione. Ora, chiunque voleva consultare il Signore, usciva al padiglione di congregazione, situato fuori del campo [vale a dire, il popolo non essendo degno d’avere nel suo grembo il tempio di Dio, anche le rivelazioni di Dio a Mosè non dovevano aver luogo entro gli alloggiamenti]. ",
            "7": "Ora, quando Mosè usciva (per recarsi) al padiglione, tutt’il popolo alzavasi, ed ognuno stava in piedi, all’ingresso della propria tenda, e guardava dietro a Mosè, sinchè fosse entrato nel padiglione.",
            "8": "Ora, quando Mosè entrava nel padiglione, scendeva la colonna di nube, e si fermava all’ingresso del padiglione, e (Dio) parlava con Mosè. ",
            "9": "Tutto il popolo vedeva la colonna di nube ferma all’ingresso del padiglione, e tutt’il popolo, ciascheduno all’ingresso della propria tenda, alzavasi e prostravasi. ",
            "10": "Il Signore parlava a Mosè faccia a faccia, come parla un uomo al suo amico; indi (Mosè) tornava al campo; ed il giovine Giosuè figlio di Nun, suo domestico, non si moveva dal padiglione.",
            "11": "E Mosè disse al Signore: Vedi, tu mi dici: “Fa marciare questo popolo”; ma tu non m’hai notificato chi manderai con me. Tu stesso mi dicesti: Ti conosco nominatamente [ti contraddistinguo, ti prediligo], avendo tu già incontrata la mia grazia.  ",
            "12": "Or dunque, se incontrai la tua grazia, fammi conoscere la tua intenzione, e ch’io ti comprenda, affinché possa meritarmi la tua grazia; e considera ch’ella è il tuo popolo questa nazione. ",
            "13": "E (il Signore) disse: Io stesso verrò, e ti porrò in riposo [cioè vi condurrò nella terra promessa].  ",
            "14": "E (Mosè) gli disse: Se non vieni tu stesso, non ci far partire di qui.  ",
            "15": "Ed in che dunque s’ha da conoscere che abbiamo incontrato la tua grazia io ed il tuo popolo, se non è venendo tu con noi [cioè operando per noi dei prodigi], in guisa ch’io ed il tuo popolo siamo distinti fra tutt’i popoli che sono sulla faccia della terra?  ",
            "16": "Ed il Signore disse a Mosè: Anche questa cosa, di cui (mi) parli, eseguirò; poiché incontrasti la mia grazia, e ti conosco nominatamente.  ",
            "17": "E (Mosè) disse: Fammi di grazia vedere la tua Maestà [in segno di solenne promessa, come in Genesi XV]. ",
            "18": "E (il Signore) disse: Io farò passare davanti a te tutta la mia bontà, proclamerò cioè innanzi a te il nome [gli attributi] del Signore; indi (però) farò grazia a chi vorrò farla, ed userò clemenza a chi vorrò usarla [vale a dire: promettendo di venire con voi, non prometto indulgenza a tutt’i peccatori]. ",
            "19": "E soggiunse: Non potrai vedermi in faccia [vedere cioè la parte anteriore dell’apparizione], poiché non può l’uomo vedermi e restare in vita. ",
            "20": "Il Signore disse ancora: Ho un sito appo me [cioè sul Sinai havvi una grotta], e tu aspetterai sulla rupe.  ",
            "21": "E quando passerà la mia Maestà, ti porrò nella caverna della rupe, e ti riparerò colla mano sin ch’io sia passato. ",
            "22": "Indi ritirerò la mia mano, e mi vedrai per di dietro, in faccia però non sarò veduto. "
        },
        "33": {
            "0": "Ed il Signore disse a Mosè: Tagliati due tavole di pietra come le antecedenti, ed io scriverò su quelle tavole le parole ch’erano sulle tavole prime che rompesti. ",
            "1": "Sii pronto per domattina, e salirai domattina alla sommità del monte, e m’attenderai quivi sulla sommità del monte. ",
            "2": "Alcun altro non salga teco, nè persona si lasci vedere in tutto il monte; ed anche il bestiame, minuto e grosso, non pasturi verso quel monte. ",
            "3": "E Mosè tagliò due tavole di pietra come le prime, ed alzatosi alla dimane, salì sul monte Sinai, come il Signore gli comandò, e prese seco le due tavole di pietra. ",
            "4": "Ed il Signore scese nella nube, e si fermò ivi presso di lui, e proclamò il nome del Signore. ",
            "5": "Il Signore cioè passandogli davanti proclamò: Il Signore, (unico) il Signore è Dio clemente e benigno, longanime, e grandemente benevolo e verace.  ",
            "6": "Egli conserva la benevolenza [da lui dimostrata ai buoni] anche ai millesimi discendenti; tollera il peccato, la colpa ed il trascorso, senza però mandarli impuni; esigendo anzi conto dei peccati dei padri dai figli e dai nipoti, dai terzi e dai quarti discendenti.  ",
            "7": "Mosè allora prestamente s’inchinò a terra e si prostrò.  ",
            "8": "E disse: Se pure ho incontrata la tua grazia, o Signore, venga deh! il Signore in mezzo a noi; poiché egli è questo un popolo di dura cervice, e tu (solo) potrai perdonare i nostri peccati e trascorsi, e trattarci qual tuo patrimonio. ",
            "9": "E (il Signore) disse: Ecco io (ti) do solenne promessa: al cospetto di tutt’il tuo popolo farò prodigi, quali non furono operati in tutta la terra, nè fra alcuna nazione; dimanierachè tutt’il popolo fra il quale tu sei, scorgendo quello ch’io farò per voi, vedrà come sono tremende le opere del Signore.  ",
            "10": "Bada bene a quanto io ti comando oggi. Ecco, io sono per discacciare dal tuo cospetto gli Emorei, e i Cananei, e gli Hhittei, e i Perizzei, e gli Hhivvei ed i Jevussei.  ",
            "11": "Guardati che tu non faccia (alcuna) convenzione con gli abitanti del paese, che occuperai; perché, restando in mezzo a te, non ti siano d’inciampo [cagione di rovina].  ",
            "12": "Ma i loro altari demolirete, e le loro lapide spezzerete, e i loro boschi sacri taglierete. ",
            "13": "Poiché non devi prostrarti ad alcun’altra divinità, poiché il Signore appellasi geloso. Dio geloso egli è. ",
            "14": "Chè se tu farai convenzione con gli abitanti del paese, essi fornicheranno dietro ai loro dèi [seguiteranno ad adorarli], e faranno sacrifizi ai loro dèi, e t’inviteranno; e tu mangerai dei loro sagrifici. ",
            "15": "Indi tu prenderai delle loro figlie (in mogli) ai figli tuoi, e quelle loro figlie fornicheranno dietro ai loro dèi, e faranno fornicare i tuoi figli dietro ai loro dèi. ",
            "16": "Dèi di getto non ti farai.  ",
            "17": "La festa dei pani azzimi osserverai: sette giorni mangerai pani azzimi, (secondo) che ti comandai allo stabilito tempo del mese della prima matura-zione (dell’orzo); poiché nel mese dalla prima maturazione uscisti dall’Egitto. ",
            "18": "Ogni primo parto appartiene a me: di tutte cioè le tue mandre (sacrificherai) i maschi, i primi nati de’ buoi e degli agnelli (e delle capre). ",
            "19": "Ed ogni primo parto asinino riscatterai con un agnello (o capretto), e se nol vorrai riscattare l’ammazzerai; ogni primogenito de’ tuoi figli riscatterai; nè si vegga la mia faccia a mani vuote.",
            "20": "Sei giorni lavorerai, e nel giorno settimo riposerai; anche nella stagione dell’arare e del mietere riposerai (nel sabbato).",
            "21": "Celebrerai eziandio la festa delle settimane, (festa delle) primizie della messe del frumento; e la festa del ricolto, terminato il giro dell’anno. ",
            "22": "Tre volte l’anno comparirà ogni tuo maschio innanzi al (supremo) padrone, il Signore, Dio d’Israel. ",
            "23": "Poiché scaccerò nazioni dal tuo cospetto, e dilaterò il tuo territorio; nè alcuno penserà ad occupare il tuo paese quando andrai a comparire innanzi al Signore tuo Dio tre volte l’anno. ",
            "24": "Non verserai sopra [cioè avendo in casa] pane lievitato il sangue del mio sagrificio, nè rimanga sino alla dimane il sacrifizio della festa della pasqua.  ",
            "25": "Le più elette primizie della tua terra recherai alla Casa del Signore tuo Dio. Non cucinerai capretto nel latte di sua madre.",
            "26": "Indi il Signore disse a Mosè: Scriviti questi comandamenti, poiché sulla base di questi comandamenti stabilisco alleanza con te e con Israel.  ",
            "27": "E (Mosè) fu ivi col Signore quaranta giorni e quaranta notti, pane non mangiò ed acqua non bevette; e (il Signore) scrisse sulle tavole le parole del patto, (cioè) i dieci comandamenti.",
            "28": "Ora, quando Mosè scese dal monte Sinai - e le due tavole della Legge erano in mano di Mosè nel suo scendere dal monte - Mosè non sapeva che la pelle del suo volto erasi fatta irradiante, mentre (il Signore) parlava con lui.  ",
            "29": "Aronne e tutti gl’Israeliti, vedendo Mosè, e scorgendo che la pelle del suo volto era irradiante, temettero di accostarsi a lui.",
            "30": "Ma Mosè li chiamò, ed Aronne e tutt’i principi ritornarono a lui nel (luogo del) la radunanza, e Mosè parlò ad essi. ",
            "31": "Poscia si accostarono tutti gl’Israeliti, e Mosè comandò loro tutto ciò, di cui il Signore gli aveva parlato nel monte Sinai.",
            "32": "E quando Mosè ebbe terminato di parlare con essi, si pose sulla faccia un velo. ",
            "33": "Quando poi Mosè si presentava al Signore, perch’egli gli parlasse, levavasi il velo sino al suo uscire. Usciva e comunicava agl’Israeliti ciò che gli veniva imposto. ",
            "34": "Allora gl’Israeliti vedevano la faccia di Mosè, (vedevano cioè) che la pelle del volto di Mosè era irradiante. Indi Mosè si rimetteva il velo sul volto, sino al suo rientrare perché il (Signore) gli parlasse."
        },
        "34": {
            "0": "Mosè fece radunare tutta la congregazione degl’Israeliti, e disse loro: Son queste le cose ch’il Signore ha comandato che si facciano.",
            "1": "Sei giorni si lavorerà, ed il giorno settimo sarà per voi sacro, gran riposo ad onore del Signore; chiunque in esso farà opera sarà fatto morire.",
            "2": "Non accenderete fuoco in alcuna parte delle vostre sedi [del vostro paese] nel giorno di sabbato.",
            "3": "Indi Mosè disse a tutta la congregazione degl’Israeliti quanto segue: È questa la cosa ch’il Signore ha comandato.",
            "4": "Raccogliete tra voi un tributo al Signore - chiunque è dal proprio cuore inspirato lo porterà questo tributo ad onor del Signore - oro, ed argento, e rame.",
            "5": "E lana azzurra, e porpora, e scarlatto, e bisso, e pelo di capre.",
            "6": "E pelli di montone tinte in rosso, e pelli di tassi [?], e legni d’acacia.",
            "7": "Ed olio da illuminazione, e droghe per l’olio da unzione [consacrazione], e per profumo aromatico.",
            "8": "E pietre d’onice, e pietre da incastonare, pel dorsale e pel pettorale.",
            "9": "E chiunque è tra voi uomo d’ingegno, venga, e (fra tutti) facciano tutto ciò che il Signore ha comandato.",
            "10": "Il tabernacolo, il suo padiglione, e la sua coperta; i suoi fermagli, le sue assi, le sue sbarre, le sue colonne, e le sue basi.",
            "11": "L’arca, e le sue stanghe; il coperchio, e la portiera divisoria. ",
            "12": "La mensa e le sue stanghe, e tutt’i suoi arredi; ed il pane di presentazione. ",
            "13": "Ed il candelabro da illuminazione, e i suoi arredi, e i suoi lumi, e l’olio da illuminazione.",
            "14": "E l’altare del profumo, e le sue stanghe, e l’olio da unzione, ed il profumo aromatico; e la tenda d’ingresso, all’ingresso del tabernacolo.",
            "15": "L’altare degli olocausti, ed il relativo graticolato di rame, le sue stanghe, e tutt’i suoi arredi; e la conca ed il suo piedestallo.",
            "16": "Le cortine dell’atrio, le sue colonne, e le sue basi; e la tenda all’ingresso dell’atrio.",
            "17": "I chiodi del tabernacolo, e i chiodi dell’atrio, e le corde loro.",
            "18": "I panni a rete, per servire nel (trasporto del) le cose sacre; gli abiti sacri per Aronne il sacerdote, e gli abiti de’ figli suoi, con cui esercitare le funzioni sacerdotali.  ",
            "19": "Tutta la congregazione degl’Israeliti uscì dal cospetto di Mosè.",
            "20": "E (tosto) tutti quelli che si sentirono dal proprio cuore sollevati [portati a generosità], o da proprio spirito eccitati, vennero, e recarono il tributo al Signore per l’opera del padiglione di congregazione, e per ogni relativo servizio, e per gli abiti sacri. ",
            "21": "Vennero in folla uomini e donne; ogni cuor generoso portò spilletti, ed orecchini, ed anella, e cumàz [?], ogni sorta d’arredi d’oro; come pure ogni uomo che presentò dell’oro [non lavorato] in offerta al Signore.",
            "22": "E tutti quelli che trovavansi possedere lana azzurra, o porpora, o scarlatto, o bisso, o pelo di capro, o pelli di montoni tinte in rosso, o pelli di tassi, recarono.",
            "23": "Taluni recarono in tributo al Signore offerte d’argento e di rame; e tutti quelli che trovavansi avere legni d’acacia, (opportuni) pei varj lavori da farsi, recarono.",
            "24": "E tutte le donne d’ingegno filarono colle loro mani, e recarono filati di lana azzurra, e di porpora, e di scarlatto, e di bisso.",
            "25": "E tutte le donne, il cui ingegno le sollevava [distingueva] per abilità, filarono il pelo di capre.  ",
            "26": "E i principi portarono le pietre d’onice, e le pietre da incastonare, pel dorsale e pel pettorale. ",
            "27": "E le droghe, e l’olio, sì quelle da illuminazione, che quello da unzione; e (le droghe) pel profumo aromatico.",
            "28": "Ogni uomo e donna dal proprio cuore inspirati a portare per tutta l’opera ch’il Signore, per mezzo di Mosè, prescrisse da farsi: gl’Israeliti (dico) recarono offerte al Signore. ",
            "29": "E Mosè disse agl’Israeliti: Vedete, il Signore chiamò per nome Bessalèl, figlio di Urì, figlio di Hhur, della tribù di Giuda.",
            "30": "Ed egli lo riempì di spirito di Dio, in quanto a sapienza, a discernimento, e ad assennatezza, ed in quanto a qualsiasi arte. ",
            "31": "E per pensare (nuove) idee, per lavorare in oro, ed in argento, ed in rame. ",
            "32": "E pei lavori in gemme da legare, e pei lavori in legname: per lavorare (insomma) in qualsiasi lavoro ingegnoso. ",
            "33": "Gli diede anche il talento d’insegnare altrui. (Tale è) egli, e (tale è) Aholiàv figlio d’Ahhissamàch, della tribù di Dan.",
            "34": "Ei gli ha ripieni d’ingegno per fare qualunque lavoro di fabbro (ferrajo, legnajuolo, e lapidario), e d’arazziere, ricamatore e testore, in lana azzurra, in porpora, in scarlatto ed in bisso. Sono atti ad eseguire ogni lavoro, ed a fare (nuove) invenzioni. "
        },
        "35": {
            "0": "E Bessalèl ed Aholiàv, e tutti gli uomini d’ingegno, ch’il Signore ha dotati di sapienza e discernimento per saper lavorare, eseguiranno ogni lavoro dell’opera santa, per tutto quello ch’il Signore ha comandato. ",
            "1": "Indi Mosè chiamò Bessalèl ed Aholiàv, ed ogni uomo d’ingegno, ch’il Signore dotò di sapienza, ognuno che si sentì animato ad accostarsi all’opera, per eseguirla [cioè per contribuire alla sua esecuzione]. ",
            "2": "E (questi) presero d’innanzi a Mosè tutto il tributo portato dagl’Israeliti pel lavoro dell’opera santa, (lo presero, dico) per eseguirla [l’opera]; e quelli gli portarono ancora offerte di mattina in mattina.",
            "3": "Vennero quindi tutti gli artisti ch’eseguivano tutt’i lavori sacri, ciascheduno da quel lavoro di cui si occupava.",
            "4": "E dissero a Mosè: Il popolo porta più di quanto basta pel lavoro dell’opera ch’il Signore ha comandato di fare. ",
            "5": "E Mosè comandò, e fu fatto andare per l’accampamento una grida, con dire: Nessuno, uomo o donna, faccia più opera [cioè non prepari più materiali] pel sacro tributo. Ed il popolo si ristette dal portare. ",
            "6": "E la materia preparata era tale, da bastar loro [agli artisti], per tutta l’opera, per eseguirla, e d’avanzo. ",
            "7": "L’insieme quindi degli uomini ingegnosi impiegati nell’opera fece il tabernacolo (composto) di dieci cortine, di bisso ritorto, di lana azzurra, di porpora, e di scarlatto; le quali fece con figure di cherubini, a lavoro di arazziere. ",
            "8": "La lunghezza d’una cortina (fu) di ventotto braccia, e la larghezza (fu) di quattro braccia per cortina: una stessa misura ebbero tutte le cortine. ",
            "9": "Ed attaccò cinque cortine l’una all’altra, e (le altre) cinque cortine attaccò l’una all’altra.  ",
            "10": "E fece lacciuoli di lana azzurra sull’orlo di quella cortina, ch’è all’estremità di una serie; e lo stesso fece nell’orlo di quella cortina, ch’è l’ultima nella seconda serie.  ",
            "11": "Cinquanta lacciuoli fece in una cortina, e cinquanta lacciuoli fece nell’estrema cortina della seconda serie: i lacciuoli furono l’uno dirimpetto all’altro. ",
            "12": "E fece cinquanta fermagli d’oro, e congiunse le cortine l’una all’altra coi fermagli, ed il tabernacolo rimase unito. ",
            "13": "E fece cortine di pelo di capre, da servire di padiglione sopra il tabernacolo: undici ne fece di tali cortine.",
            "14": "La lunghezza d’una cortina, (fu) di trenta braccia, e di quattro braccia la larghezza di ciascheduna cortina: una stessa misura ebbero (tutte) le undici cortine.",
            "15": "E attaccò cinque cortine a parte, e sei cortine a parte.",
            "16": "E fece cinquanta lacciuoli sull’orlo di quella cortina ch’è l’estrema d’una serie; e cinquanta lacciuoli fece sull’orlo della cortina dell’altra serie. ",
            "17": "E fece cinquanta fermagli di rame, per congiungere il padiglione, in guisa che resti unito. ",
            "18": "Fece poi al padiglione una coperta di pelli di montoni tinte in rosso, ed una coperta di pelli di tassi al di sopra.  ",
            "19": "E fece le assi del tabernacolo, di legni d’acacia, in piedi [segate per lo lungo].",
            "20": "Dieci braccia (fu) la lunghezza dell’asse, ed un braccio e mezzo la larghezza d’ogni asse.  ",
            "21": "Ogni asse ebbe due cardini, sporgenti l’uno in faccia all’altro; così fece a tutte le assi del tabernacolo.  ",
            "22": "Fece le assi del tabernacolo (distribuite come segue): venti assi al lato di mezzodì, (altrimenti detto), il lato destro.  ",
            "23": "E quaranta basi d’argento fece sotto le venti assi: due basi sotto un’asse, ai due suoi cardini, e due basi sotto un’asse, ai due suoi cardini. ",
            "24": "Ed all’altra parte del tabernacolo, (cioè) dal lato del settentrione, fece venti assi.  ",
            "25": "E le quaranta loro basi d’argento, due basi sotto un’asse, e due basi sotto un’asse. ",
            "26": "E nel fondo del tabernacolo, (cioè) all’occidente, fece sei assi.  ",
            "27": "E due assi fece ai cantoni del tabernacolo in fondo. ",
            "28": "E si combaciarono abbasso, ed insieme unirono in cima, in un anello: così le fece quelle due (assi), ai due cantoni.",
            "29": "Furono (insieme) otto assi, colle loro basi d’argento, cioè sedici basi; due basi sotto ciaschedun’asse. ",
            "30": "E fece sbarre di legni d’acacia, cinque per le assi di un lato del tabernacolo. ",
            "31": "E cinque sbarre per le assi dell’altro lato del tabernacolo, e cinque sbarre per le assi del tabernacolo in fondo, a occidente. ",
            "32": "Fece poi la sbarra di mezzo, da scorrere alla metà (dell’altezza) delle assi, da una estremità all’altra. ",
            "33": "E le assi coperse d’oro, e d’oro fece le loro anella, per passarvi le sbarre, e coperse le sbarre d’oro.  ",
            "34": "E fece la portiera di lana azzurra, e di porpora, e di scarlatto, e di bisso ritorto: la fece con figure di cherubini, a lavoro d’arazziere.  ",
            "35": "E le fece quattro colonne di legni d’acacia, cui coperse di oro, coi loro uncini d’oro; e fece per esse di getto quattro basi d’argento.  ",
            "36": "E fece una tenda all’ingresso del padiglione, di lana azzurra, e di porpora, e di scarlatto, e di bisso ritorto, a lavoro di ricamatore.  ",
            "37": "Come pure le sue colonne, cinque, e i loro uncini, e ne indorò le cime, e d’oro ne fece i fregi; e (fece) le loro basi cinque di rame. "
        },
        "36": {
            "0": "E Bessalèl fece l’Arca di legni d’acacia, di due braccia e mezzo di lunghezza, un braccio e mezzo di larghezza, ed un braccio e mezzo d’altezza.  ",
            "1": "E la coperse d’oro puro di dentro e di fuori, e le fece al di sopra una cornice d’oro intorno.",
            "2": "E le fece di getto quattro anella d’oro, ai quattro suoi angoli; cioè due anella sopra un suo lato, e due anella sull’altro suo lato.  ",
            "3": "E fece stanghe di legni d’acacia, e le coperse d’oro.",
            "4": "Ed introdusse le stanghe nelle anella, lungo i lati (minori) dell’Arca, (per servire) per portar l’Arca. ",
            "5": "E fece un coperchio d’oro puro, di due braccia e mezzo di lunghezza, ed un braccio e mezzo di larghezza",
            "6": "E fece due cherubini d’oro: li fece un corpo solido, alle due estremità del coperchio.  ",
            "7": "Un cherubino all’estremità di qua, ed un cherubino all’estremità di là, fece i cherubini, (quasi) formanti parte del coperchio, alle due estremità sue [dell’Arca]. ",
            "8": "I cherubini ebbero le ali stese in alto, riparando colle loro ali sul coperchio, ed ebbero le facce l’uno rimpetto all’altro; verso il coperchio furono i volti dei cherubini.",
            "9": "E fece la mensa di legni d’acacia, di due braccia di lunghezza, un braccio di larghezza, ed un braccio e mezzo d’altezza.",
            "10": "E la coperse d’oro puro, e le fece una cornice d’oro intorno.  ",
            "11": "E le fece una chiusura [una fascia], alta un palmo, intorno; e fece una cornice d’oro tutt’attorno alla sua chiusura.",
            "12": "E le fece di getto quattro anella d’oro; ed applicò le anella sui quattro angoli corrispondenti a’ suoi quattro piedi.",
            "13": "Accanto alla chiusura furono le anella, da passarvi le stanghe, per portare la mensa. ",
            "14": "E fece le stanghe di legni d’acacia, e le coperse d’oro, per portare la mensa.  ",
            "15": "E fece gli arredi da collocarsi sulla mensa, i suoi piatti, e le sue scodelle, e i suoi vasi libatorii, e i suoi nappi, coi quali si faranno i libamenti; (tutti questi arredi fece) d’oro puro. ",
            "16": "E fece il candelabro d’oro puro: un corpo solido fece il candelabro, il suo fusto, e ciascun suo ramo: i suoi calici, i suoi bocciuoli e i suoi fiori, furono (parti inseparabili) da esso. ",
            "17": "E sei rami uscirono dai suoi lati, tre rami da candelabro da un suo lato, e tre rami da candelabro dall’altro suo lato.",
            "18": "Tre calici (furono) niellati in un ramo, (cioè) un bocciuolo ed un fiore; e tre calici niellati nell’altro ramo, un bocciuolo ed un fiore: così in tutt’i sei rami procedenti dal candelabro. ",
            "19": "E nel candelabro stesso [cioè nel fusto] quattro calici: (vi furono cioè) niellati i suoi boccioli e i suoi fiori. ",
            "20": "Un bocciuolo (vi fu) sotto due dei suoi rami, un (altro) bocciuolo sotto due de’ suoi rami, ed un bocciuolo sotto (gli altri) due suoi rami; pei sei rami procedenti da esso (candelabro). ",
            "21": "I loro bocciuoli, ed i relativi rami, furono (parti inseparabili) da esso: è tutto un solo corpo solido, d’oro puro. ",
            "22": "E fece i suoi sette lumi, e i suoi smoccolatoi e le sue pinzette, d’oro puro. ",
            "23": "D’un talento d’oro puro fece quello, e tutt’i suoi arredi.",
            "24": "E fece l’altare del profumo, di legni d’acacia, d’un braccio di lunghezza ed un braccio di larghezza, quadrato, e di due braccia d’altezza; colle sue prominenze, da esso (inseparabili).  ",
            "25": "E lo coperse d’oro puro, il suo piano superiore, le sue pareti tutt’attorno, e le sue prominenze; e gli fece una cornice d’oro intorno. ",
            "26": "E due anella d’oro gli fece al di sotto della sua cornice, ai due suoi lati, (due cioè) da ambe le parti; onde passarvi le stanghe colle quali portarlo.  ",
            "27": "E fece le stanghe di legni d’acacia, e le coperse d’oro.  ",
            "28": "E fece l’olio da unzione, sacro, ed il profumo aromatico, puro, opera da profumiere. "
        },
        "37": {
            "0": "E fece l’altare degli olocausti, di legni d’acacia di cinque braccia di lunghezza, e cinque braccia di larghezza, quadrato, e di tre braccia d’altezza.",
            "1": "E fece le sue prominenze sui quattro suoi cantoni; (parti inseparabili) da esso furono le sue prominenze; e lo coperse di rame. ",
            "2": "E fece tutti gli arredi dell’altare, le caldaje, le pale, i bacini, le forchette, le palette; tutt’i suoi arredi fece di rame. ",
            "3": "E fece all’altare un graticolato di rame, un lavoro (cioè) a guisa di rete, (applicato) sotto il suo Carcòv [?], dall’ingiù [cioè da terra] sino alla sua metà [sino alla metà dell’altezza dell’altare]. ",
            "4": "E fece di getto quattro anella alle quattro estremità del graticolato di rame, da passarvi le stanghe. ",
            "5": "E fece le stanghe di legni d’acacia, e le coperse di rame.",
            "6": "Ed introdusse le stanghe nelle anella, ai lati dell’altare, per servire a portarlo. Vuoto, (formato) di tavole, lo fece.",
            "7": "E fece la conca di rame, ed il suo piedestallo di rame, cogli specchi delle donne, che recavansi a lavorare all’ingresso del padiglione di congregazione, [le quali, oltre all’opera loro, tributarono gli stessi loro specchi, fatti di lucente rame]. ",
            "8": "E fece l’atrio. Al lato di mezzodì, (detto) il lato destro, (fece) le cortine dell’atrio, di bisso ritorto, cento braccia.",
            "9": "E le loro colonne venti, e le loro basi, venti, di rame: e gli uncini delle colonne, e i fregi delle medesime, d’argento.  ",
            "10": "Ed al lato settentrionale, cento braccia (di cortine), colle relative venti colonne, e le loro venti basi di rame; e gli uncini delle colonne, e i fregi delle medesime, d’argento. ",
            "11": "Ed al lato d’occidente, cinquanta braccia di cortine, colle loro dieci colonne e dieci basi; e gli uncini delle colonne, e i fregi delle medesime, d’argento.",
            "12": "Ed al lato dinanzi, (cioè) all’oriente, (la facciata dell’atrio è di) cinquanta braccia. ",
            "13": "Quindici braccia di cortine (fece) da una parte, colle loro colonne tre, e le loro basi tre. ",
            "14": "E dall’altra parte, (cioè) tanto di qua che di là dell’ingresso dell’atrio, quindici braccia di cortine, colle loro tre colonne e tre basi. ",
            "15": "Le cortine dell’atrio tutt’intorno sono di bisso ritorto.  ",
            "16": "E le basi delle colonne sono di rame; e gli uncini delle colonne, e i fregi delle medesime, d’argento, e le cime di esse sono coperte d’argento. Sono in somma fregiate d’argento tutte le colonne dell’atrio.",
            "17": "E la tenda all’ingresso dell’atrio è lavoro di ricamatore, di lana azzurra, di porpora, di scarlatto, e di bisso ritorto ; ed ha venti braccia di lunghezza, e d’altezza, (ossia) di larghezza, cinque braccia, come le (altre) cortine dell’atrio.",
            "18": "Colle relative colonne quattro, e basi quattro, di rame; e i loro uncini d’argento, e le cime delle medesime coperte d’argento, e i fregi loro d’argento.  ",
            "19": "E i chiodi del tabernacolo e dell’atrio, tutt’intorno sono di rame.  ",
            "20": "È questa la recensione che fu fatta, per ordine di Mosè, del tabernacolo, albergo della Legge, (affidato alla) cura dei Leviti, sotto la direzione d’Ithamàr, figlio d’Aronne il sacerdote.",
            "21": "E Bessalèl figlio d’Urì, figlio di Hhur, della tribù di Giuda, fece tutto ciò ch’il Signore comandò a Mosè.",
            "22": "E con lui Aholiàv fìglio d’Ahhissamàch, della tribù di Dan, fabbro (ferrajo, legnajuolo, e lapidario), ed arazziere; e ricamatore in lana azzurra, in porpora, in scarlatto, ed in bisso. ",
            "23": "Tutto l’oro impiegato nel lavoro in tutta l’opera sacra; l’oro (dico) dell’offerta fu ventinove talenti, e settecento e trenta sicli, secondo il peso del tempio. ",
            "24": "E l’argento ricavato dalla numerazione della comunità fu cento talenti, e mille settecento settantacinque sicli, col peso del tempio.",
            "25": "Un beca per testa, (cioè) mezzo siclo, di peso del tempio, per ogni entrante nella numerazione, dall’età di vent’anni in poi; (cioè) per seicento e tre mila, cinquecento e cinquanta (individui).",
            "26": "Ora i cento talenti d’argento servirono per fare di getto le basi del tempio e le basi della portiera; cento basi con cento talenti, un talento per base.",
            "27": "E dei mille settecento e settantacinque (sicli) si fecero uncini per le colonne, e se ne inargentarono le cime, e si fecero fregi alle medesime (colonne).",
            "28": "Il rame dell’offerta fu settanta talenti, e duemila e quattrocento sicli.  ",
            "29": "E se ne fecero le basi dell’ingresso del padiglione di congregazione, e l’altare di rame, ed il suo graticolato di rame, e tutti gli arredi dell’altare.  ",
            "30": "E le basi dell’atrio tutt’intorno, e le basi dell’ingresso dell’atrio; e tutt’i chiodi del tabernacolo, e tutt’i chiodi dell’atrio tutt’intorno. "
        },
        "38": {
            "0": "E della lana azzurra, e della porpora, e dello scarlatto, fecero panni a rete, per servire nel (trasporto del) le cose sacre; e fecero gli abiti sacri, per Aronne, come il Signore comandò a Mosè.",
            "1": "E fece il dorsale, d’oro, di lana azzurra, e porpora, e scarlatto, e bisso ritorto. ",
            "2": "Batterono delle lamine d’oro, e le tagliarono in fili, da adoperarsi in mezzo alla lana azzurra, ed in mezzo alla porpora, ed in mezzo allo scarlatto, ed in mezzo al bisso, a lavoro d’arazziere.  ",
            "3": "Gli fecero (due) spallini attaccati, alle due sue estremità fu congiunto (al pettorale). ",
            "4": "E la fascia con cui stringerlo, la quale gli sta sopra, formante parte di esso, è del medesimo lavoro; d’oro (cioè), di lana azzurra, e di porpora, e di scarlatto, e di bisso ritorto, come il Signore comandò a Mosè.",
            "5": "E lavorarono le pietre d’onice, attorniate dai castoni d’oro coi nomi dei figli d’Israel incisi in esse a incisione di sigillo.",
            "6": "E le applicò sopra gli spallini del dorsale, pietre di ricordo pei figli d’Israel, come il Signore comandò a Mosè.",
            "7": "E fece il pettorale a lavoro d’arazziere, simile al lavoro del dorsale; d’oro (cioè), di lana azzurra, e di porpora, e di scarlatto, e di bisso ritorto.  ",
            "8": "Un quadrangolo ripiegato fecero il pettorale; d’una spanna di lunghezza, ed una spanna di larghezza, ripiegato. ",
            "9": "E v’incastrarono quattro file di pietre. Una fila: rubino, topazio, e smeraldo: (queste formano) il primo ordine. ",
            "10": "E l’ordine secondo: carbonchio, zaffiro, e diamante [?].  ",
            "11": "E l’ordine terzo: giacinto, agata, ed amatista.  ",
            "12": "E l’ordine quarto: crisolito, onice, e diaspro. Attorniate di castoni d’oro sono nelle loro incastrature.",
            "13": "Queste pietre portano i nomi dei figliuoli d’Israel, essendo dodici, giusta i nomi di quelli; (incise) a incisione di sigillo, rappresentano le dodici tribù, ciascheduna col suo nome.  ",
            "14": "E fecero pel pettorale catenelle di fila attortigliate, a lavoro di fune, d’oro puro. ",
            "15": "E fecero due castoni d’oro, e due anella d’oro; ed applicarono le due anella sulle due estremità del pettorale.",
            "16": "Ed applicarono le due funi d’oro sulle due anella, sull’estremità del pettorale.  ",
            "17": "E le due estremità delle due funi posero sui due castoni, i quali applicarono sugli spallini del dorsale, dalla parte anteriore [cioè esterna]. ",
            "18": "E fecero due anella d’oro, e le posero sulle due estremità del pettorale, sull’orlo che ha verso il dorsale internamente.  ",
            "19": "E fecero (altre) due anella d’oro, e le applicarono sugli spallini del dorsale, inferiormente, dalla parte anteriore [esterna], presso alla sua giuntura, al di sopra della fascia del dorsale.",
            "20": "Ed allacciarono il pettorale dalle sue anella alle anella del dorsale, con un cordoncino di lana azzurra, perché stia sulla fascia del dorsale, ed il pettorale non si stacchi dal dorsale, come il Signore comandò a Mosè.  ",
            "21": "E fecero il manto portante il dorsale, a lavoro di tessitore, tutto di lana azzurra. ",
            "22": "Il manto ha l’apertura (ripiegata) al di dentro, simile a quella d’una lorica; la sua apertura (cioè) ha un orlo intorno, affinché non si laceri.  ",
            "23": "E fecero ai lembi del manto melagrane di lana azzurra, e porpora, e scarlatto, ritorto.  ",
            "24": "E fecero sonagli d’oro puro; e posero i sonagli tra le melagrane, ai lembi del manto tutt’attorno, alternati colle melagrane. ",
            "25": "Un sonaglio ed una melagrana, un sonaglio ed una melagrana, ai lembi del manto tutt’attorno, per officiare, come il Signore comandò a Mosè. ",
            "26": "E fecero le tonache di bisso a lavoro di testore, per Aronne, e pe’ figli suoi. ",
            "27": "E la mitra di bisso, e gli ornamenti (del capo, ossia) i turbanti di bisso, e i calzoni di lino di bisso ritorto.  ",
            "28": "E la cintura di bisso ritorto, e lana azzurra, e porpora, e scarlatto, a lavoro di ricamatore, come il Signore comandò a Mosè. ",
            "29": "E fecero il diadema, sacra corona, d’oro puro; e vi scrissero sopra in caratteri (intagliati) a incisione di sigillo: Santo al Signore.  ",
            "30": "E gli applicarono un cordoncino di lana azzurra, per poi collocarlo al di sopra della mitra, come il Signore comandò a Mosè. ",
            "31": "Fu dunque terminato tutt’il lavoro del tabernacolo del padiglione di congregazione, e gl’Israeliti eseguirono completamente tutto ciò ch’il Signore comandò a Mosè.  ",
            "32": "E recarono il tabernacolo a Mosè, il padiglione e tutt’i suoi arredi, i suoi fermagli, le sue assi, le sue sbarre, e le sue colonne, e le sue basi. ",
            "33": "E la coperta di pelli di montoni tinte in rosso, e la coperta di pelli di tassi, e la portiera divisoria.  ",
            "34": "L’arca della Legge, e le sue stanghe, ed il coperchio.  ",
            "35": "La mensa, tutt’i suoi arredi, ed il pane di presentazione. ",
            "36": "Il candelabro puro, i suoi lumi, lumi d’apparato [cioè destinati ad ornamento del tempio, non al proprio uso d’ogni lucerna, poiché il sacro luogo non era frequentato di notte], e tutt’i suoi arredi, e l’olio da illuminazione.",
            "37": "E l’altare d’oro, e l’olio da unzione, ed il profumo aromatico, e la tenda all’ingresso del padiglione.  ",
            "38": "L’altare di rame, ed il suo graticolato di rame, le sue stanghe, e tutt’i suoi arredi; la conca, ed il suo piedestallo.  ",
            "39": "Le cortine dell’atrio, le sue colonne, e le sue basi, e la tenda all’ingresso dell’atrio, le sue corde, e i suoi chiodi; e tutti gli arredi relativi al servizio del tabernacolo del padiglione di congregazione.  ",
            "40": "I panni a rete per servire nel (trasporto del) le cose sacre; gli abiti sacri per Aronne il sacerdote, e gli abiti de’ suoi figli, per funzionare.",
            "41": "Giusta quanto il Signore comandò a Mosè, così eseguirono i figli d’Israel tutto il lavoro.  ",
            "42": "E Mosè vide tutta l’opera, e trovò che l’avevano eseguita pienamente come il Signore aveva comandato; e Mosè li benedisse."
        },
        "39": {
            "0": "Ed il Signore parlò a Mosè, con dire:  ",
            "1": "Nel dì del primo mese [novilunio], (cioè) nel primo (giorno) di esso mese ergerai il tabernacolo del padiglione di congregazione. ",
            "2": "E porrai ivi l’arca della Legge, e porrai divisoria davanti all’arca la portiera.",
            "3": "Introdurrai la mensa, e porrai in ordine il suo apparecchio; ed introdurrai il candelabro, e ne accenderai i lumi. ",
            "4": "E collocherai l’altare d’oro, (quello cioè) del profumo, davanti l’arca della Legge; e porrai la tenda d’ingresso al tabernacolo.",
            "5": "E collocherai l’altare degli olocausti davanti all’ingresso del tabernacolo del padiglione di congregazione. ",
            "6": "E collocherai la conca tra il padiglione di congregazione e l’altare, e vi porrai dell’acqua.  ",
            "7": "E porrai l’atrio tutt’attorno, e collocherai la tenda d’ingresso dell’atrio. ",
            "8": "E prenderai l’olio da unzione, e ungerai il tabernacolo e quanto è in esso, e (con ciò) consacrerai quello, con tutt’i suoi arredi, e sarà cosa sacra.",
            "9": "E ungerai l’altare degli olocausti e tutt’i suoi arredi; e consacrerai l’altare, e l’altare sarà cosa santissima.",
            "10": "E ungerai la conca ed il suo piedestallo, e li consacrerai. ",
            "11": "E farai che Aronne e i figli suoi si presentino all’ingresso del padiglione di congregazione, e si bagnino nell’acqua.  ",
            "12": "E farai indossare ad Aronne gli abiti sacri, e l’ungerai, e lo consacrerai, e sarà sacerdote a me.",
            "13": "E i figli suoi farai che si presentino, e indossino le tonache.  ",
            "14": "E gli ungerai, come ungesti il padre loro; e saranno sacerdoti a me; e ciò avrà l’effetto che siano investiti di sacerdozio perpetuo, per tutta la loro posterità.  ",
            "15": "E Mosè eseguì, e fece pienamente quanto il Signore gli comandò. ",
            "16": "Ora, nel mese primo dell’anno secondo, al primo del mese, fu eretto il tabernacolo.",
            "17": "Mosè eresse il tabernacolo, e collocò le sue basi, e pose le sue assi, e collocò le sue sbarre, e rizzò le sue colonne. ",
            "18": "E stese il padiglione sopra il tabernacolo, e vi sovrappose la coperta del padiglione, come il Signore comandò a Mosè.  ",
            "19": "Prese (le tavole del) la Legge, e le collocò nell’arca, e pose le stanghe sull’arca, e collocò il coperchio al di sopra dell’arca.  ",
            "20": "Introdusse l’arca nel tabernacolo, e pose la cortina divisoria, riparando (così la vista del) l’arca della Legge, come il Signore comandò a Mosè. ",
            "21": "Collocò la mensa nel padiglione di congregazione, dal lato settentrionale del tabernacolo, al di fuori della portiera. ",
            "22": "E vi ordinò sopra l’apparato di pane davanti al Signore, come il Signore comandò a Mosè.  ",
            "23": "E pose il candelabro nel padiglione di congregazione, di rimpetto alla mensa, dal lato meridionale del tabernacolo. ",
            "24": "Ed accese i lumi davanti al Signore, come il Signore comandò a Mosè. ",
            "25": "E pose l’altare d’oro nel padiglione di congregazione, davanti alla portiera.  ",
            "26": "E v’arse sopra il profumo aromatico, come il Signore comandò a Mosè.  ",
            "27": "E pose la tenda d’ingresso al tabernacolo.  ",
            "28": "E l’altare degli olocausti pose all’ingresso del tabernacolo del padiglione di congregazione, e vi arse sopra gli olocausti e le offerte farinacee, come il Signore comandò a Mosè.  ",
            "29": "E pose la conca tra’l padiglione di congregazione e l’altare, e vi pose acqua da bagnarsi.  ",
            "30": "E da quella Mosè, Aronne e i figli suoi, bagnavansi le mani e i piedi.",
            "31": "Al loro entrare nel padiglione di congregazione, ed accostarsi all’altare, bagnavansi, come il Signore comandò a Mosè. ",
            "32": "E rizzò l’atrio intorno al tabernacolo ed all’altare, e collocò la tenda d’ingresso dell’atrio; e Mosè terminò l’opera. ",
            "33": "Allora la nube coperse il padiglione di congregazione, e la Maestà del Signore empì il tabernacolo.  ",
            "34": "E Mosè non poteva entrare nel padiglione di congregazione, poiché la nube vi stanziava sopra, e la Maestà del Signore empieva il tabernacolo.  ",
            "35": "E quando la nube si scostava d’in sul tabernacolo, gl’Israeliti movevansi, in tutt’i loro viaggi. ",
            "36": "E se quella non si scostava, non movevansi, (e attendevano) sino al giorno che si scostasse.  ",
            "37": "Poiché la nube del Signore era sul tabernacolo durante il giorno, e durante la notte eravi fuoco dentro di essa (nube); (e ciò era) alla vista di tutta la casa d’Israel, in tutt’i loro viaggi."
        }
    },
    "meta": "Chapter-Verse",
    "work": "Exodus"
}